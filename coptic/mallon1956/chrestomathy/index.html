<!DOCTYPE html>
<html lang="fr">
	<head>
		<title>Mallon 1907 [Chrestomathy]</title>
		<link rel="stylesheet" href="../styles/styles.css">
		<meta name="viewport" content="width=device-width, initial-scale=1">
	</head>
	<body>
		<div id="toc">
			<h2 class="breadcrumb">Table des matières.</h2>
			<ul>
				<li><a href="#grammaire">Grammaire.<span class="page_no"></span></a>
					<ul>
						<li><a href="#intro">Introduction: la langue copte.<span class="page_no"></span></a></li>
						<li><a href="#phonetique">Phonétique.<span class="page_no">7–23</span></a>
							<ol>
								<li><a href="#alphabet">Alphabet.<span class="page_no">7</span></a></li>
								<li><a href="#prononciation">Valeur et prononciation des lettres.<span class="page_no">8–11</span></a>
									<ol>
										<li><a href="#consonnes">Consonnes.<span class="page_no">8</span></a></li>
										<li><a href="#voyelles_et_diphtongues">Voyelles et diphtongues.<span class="page_no">10</span></a></li>
									</ol>
								</li>
								<li><a href="#syllabes">Des syllabes.<span class="page_no">11–16</span></a>
									<ol>
										<li><a href="#en_elles_memes">Des syllabes en elles-mêmes.<span class="page_no">12</span></a></li>
										<li><a href="#dans_les_mots">Des syllabes dans les mots.<span class="page_no">12</span></a></li>
										<li><a href="#nature_et_quantite">Nature et quantité de la voyelle formative et des voyelles auxiliaires.<span class="page_no">14</span></a>
											<ol>
												<li><a href="#voyelle_formative">Voyelle formative.<span class="page_no">14</span></a></li>
												<li><a href="#voyelles_auxiliaires">Voyelles auxiliaires.<span class="page_no">15</span></a></li>
											</ol>
										</li>
									</ol>
								</li>
								<li><a href="#changements_de_lettres">Changements de lettres.<span class="page_no">16–20</span></a>
									<ol>
										<li><a href="#consonnes">Consonnes.<span class="page_no">16–18</span></a>
											<ol>
												<li><a href="#chute_de_consonnes_finales">Chute de consonnes finales.<span class="page_no">16</span></a></li>
												<li><a href="#changements_de_consonnes">Changements de consonnes.<span class="page_no">17</span></a></li>
											</ol>
										</li>
										<li><a href="#voyelles">Voyelles.<span class="page_no">18–20</span></a>
											<ol>
												<li><a href="#consonne_qui_precede">Sous l'influence d'une consonne qui précède.<span class="page_no">18</span></a></li>
												<li><a href="#lettre_qui_suit">Sous l'influence d'une lettre qui suit.<span class="page_no">19</span></a></li>
											</ol>
										</li>
									</ol>
								</li>
								<li><a href="#etats_et_formes">Des trois états et des trois formes.<span class="page_no">20–22</span></a>
									<ol>
										<li><a href="#definitions">Définitions.<span class="page_no">20</span></a></li>
										<li><a href="#importance">Importance.<span class="page_no">21</span></a></li>
									</ol>
								</li>
								<li><a href="#abreviations_usuelles">Abréviations usuelles.<span class="page_no">22–23</span></a></li>
							</ol>
						</li>
						<li>Tableau des Verbes.<span class="page_no">204–223</span></li>
						<li>Liste des abréviations.<span class="page_no">224</span></li>
						<li>Chiffres cursifs.<span class="page_no"></span></li>
						<li>Abrégé de la grammaire ṣaꜥìdique.<span class="page_no">225–236</span></li>
						<li>Petit exercice.<span class="page_no">237–243</span></li>
					</ul>
				</li>
				<li><a href="#bibliographie">Bibliographie.<span class="page_no"></span></a></li>
				<li><a href="#chrestomathie">Chrestomathie.<span class="page_no"></span></a></li>
				<li><a href="#vocabulaire_saidique">Vocabulaire ṣaꜥìdique.<span class="page_no"></span></a></li>
				<li><a href="#vocabulaire_bohairique">Vocabulaire boḥairique.<span class="page_no"></span></a></li>
				<li><a href="#liste_de_textes">Liste des textes.<span class="page_no"></span></a></li>
			</ul>
			<ol>
				<li>Morphologie et syntaxe.
					<ol>
						<li>Articles et pronoms.
							<ul>
								<li><a href="#chapter_01">Chap. I. De l'article.<span class="page_no">24–30</span></a>
									<ol>
										<li>Formes.<span class="page_no">24–26</span>
											<ol>
												<li>Article défini.<span class="page_no">24</span></li>
												<li>Article indéfini.<span class="page_no">25</span></li>
											</ol>
										</li>
										<li>Syntaxe de l'article.<span class="page_no">26–29</span>
											<ol>
												<li>Emploi de l'article.<span class="page_no">26</span></li>
												<li>Suppression de l'article.<span class="page_no">28</span></li>
											</ol>
										</li>
									</ol>
								</li>
								<li><a href="#chapter_02">Chap. II. Pronoms personnels.<span class="page_no">30–36</span></a>
									<ol>
										<li>Pronoms affixes.<span class="page_no">30</span></li>
										<li>Pronoms absolus.<span class="page_no">31</span></li>
										<li>Génitif et accusatif du pronom personnel.<span class="page_no">32</span></li>
										<li>Autres formes personnelles.<span class="page_no">33</span></li>
									</ol>
								</li>
								<li><a href="#chapter_03">Chap. III. Adjectifs et pronoms possessifs.<span class="page_no">36–42</span></a>
									<ol>
										<li>Adjectifs possessifs.<span class="page_no">36</span></li>
										<li>Pronoms possessifs.<span class="page_no">39</span></li>
									</ol>
								</li>
								<li><a href="#chapter_04">Chap. IV. Adjectifs et pronoms démonstratifs.<span class="page_no">42–45</span></a>
									<ol>
										<li>Pour les objets rapprochés.<span class="page_no">42</span></li>
										<li>Pour les objets éloignés.<span class="page_no">43</span></li>
										<li>Pronom relatif.<span class="page_no">44</span></li>
									</ol>
								</li>
								<li><a href="#chapter_05">Chap. V.<span class="page_no"></span></a>
									<ol>
										<li>Pronoms interrogatifs.<span class="page_no">45–47</span></li>
										<li>Pronoms indéfinis.<span class="page_no">47–51</span></li>
									</ol>
								</li>
							</ul>
						</li>
						<li>Nom.
							<ul>
								<li><a href="#chapter_06">Chap. VI. Formation, genre et nombre des noms.<span class="page_no">52–65</span></a>
									<ol>
										<li>Formation et genre.<span class="page_no">52–61</span>
											<ol>
												<li>Noms primitifs.<span class="page_no">52</span></li>
												<li>Noms dérivés.<span class="page_no">53</span></li>
												<li>Noms composés.<span class="page_no">54</span></li>
											</ol>
										</li>
										<li>Pluriel des noms.<span class="page_no">61–65</span>
											<ol>
												<li>Pluriels masculins.<span class="page_no">61</span></li>
												<li>Pluriels féminins.<span class="page_no">63</span></li>
											</ol>
										</li>
									</ol>
								</li>
								<li><a href="#chapter_07">Chap. VII. Relations des noms entr'eux.<span class="page_no">65–69</span></a>
									<ol>
										<li>Apposition.<span class="page_no">65</span></li>
										<li>Annexion.<span class="page_no">67</span></li>
									</ol>
								</li>
								<li><a href="#chapter_08">Chap. VIII. Des adjectifs en particulier.<span class="page_no">69–74</span></a>
									<ol>
										<li>Formation.<span class="page_no">69</span></li>
										<li>Place de l'adjectif.<span class="page_no">71</span></li>
										<li>Accord de l'adjectif.<span class="page_no">72</span></li>
										<li>La comparaison.<span class="page_no">73–74</span>
											<ol>
												<li>Comparatif.<span class="page_no">73</span></li>
												<li>Superlatif.<span class="page_no">74</span></li>
											</ol>
										</li>
									</ol>
								</li>
								<li><a href="#chapter_09">Chap. IX. De la numération.<span class="page_no">74–82</span></a>
									<ol>
										<li>Les nombres.<span class="page_no">74–80</span>
											<ol>
												<li>Nombres cardinaux.<span class="page_no">75</span></li>
												<li>Nombres distributifs.<span class="page_no">78</span></li>
												<li>Nombres ordinaux.<span class="page_no">78</span></li>
												<li>Nombres fractionnaires.<span class="page_no">79</span></li>
											</ol>
										</li>
										<li>Notation du temps.<span class="page_no">80–82</span></li>
									</ol>
								</li>
							</ul>
						</li>
						<li>Verbe.
							<ul>
								<li><a href="#chapter_10">Chap. X. Des verbes en eux-mêmes.<span class="page_no">83</span></a>
									<ol>
										<li>Formes des verbes.<span class="page_no">83–87</span>
											<ol>
												<li>Infinitif.<span class="page_no">83</span></li>
												<li>Qualificatif.<span class="page_no">86</span></li>
											</ol>
										</li>
										<li>Classification des verbes.<span class="page_no">87–100</span>
											<ol>
												<li>Verbes simples.<span class="page_no">87–96</span>
													<ol>
														<li>Verbes de 2 radicales.<span class="page_no">88</span></li>
														<li>Verbes à seconde radicale géminée.<span class="page_no">90</span></li>
														<li>Verbes de 3 radicales.<span class="page_no">90</span></li>
														<li>Verbes à 3<sup>e</sup> radicale faible.<span class="page_no">93</span></li>
														<li>Verbes de 4 et de 5 radicales.<span class="page_no">94</span></li>
														<li>Verbes à 3<sup>e</sup> radicale géminée et à 4<sup>e</sup> faible.<span class="page_no">95</span></li>
													</ol>
												</li>
												<li>Verbes causatifs.<span class="page_no">96–99</span>
													<ol>
														<li>Formés de <em>ⲥ</em>.<span class="page_no">96</span></li>
														<li>Formés de <em>ⲧ</em>.<span class="page_no">97</span></li>
													</ol>
												</li>
												<li>Verbes composés.<span class="page_no">99–101</span>
													<ol>
														<li>de <em>ⲉⲣ</em>.<span class="page_no">99</span></li>
														<li>de <em>ϯ</em>.<span class="page_no">100</span></li>
														<li>d'autres verbes.<span class="page_no">100</span></li>
													</ol>
												</li>
											</ol>
										</li>
									</ol>
								</li>
								<li><a href="#chapter_11">Chap. XI. Conjugaison du verbe.<span class="page_no">101–144</span></a>
									<ol>
										<li>Tableau synoptique de la conjugaison.<span class="page_no">102–105</span></li>
										<li>Syntaxe et explications.<span class="page_no">105–144</span>
											<ol>
												<li>Les auxiliaires.<span class="page_no">105</span></li>
												<li>Indicatif.<span class="page_no">107</span>
													<ol>
														<li>Présent.<span class="page_no">107–112</span>
															<ul>
																<li>Premier présent.<span class="page_no">107</span></li>
																<li>Second présent.<span class="page_no">108</span></li>
																<li>Troisième présent.<span class="page_no">108</span></li>
																<li>Présent d'habitude.<span class="page_no">109</span></li>
															</ul>
														</li>
														<li>Futur.<span class="page_no">110–112</span></li>
														<li>Imparfait.<span class="page_no">112</span></li>
														<li>Parfait.<span class="page_no">113–116</span>
															<ul>
																<li>Premier parfait.<span class="page_no">113</span></li>
																<li>Deuxième parfait.<span class="page_no">114</span></li>
															</ul>
														</li>
														<li>Temps composés.<span class="page_no">116–117</span>
															<ol>
																<li>Avec <em>ⲛⲉ</em>.<span class="page_no">116</span></li>
																<li>Avec <em>ⲉ</em>.<span class="page_no">116</span></li>
															</ol>
														</li>
													</ol>
												</li>
												<li>Subjonctif.<span class="page_no">117–121</span></li>
												<li>Optatif.<span class="page_no">121</span></li>
												<li>Impératif.<span class="page_no">122</span></li>
												<li>Infinitif.<span class="page_no">123–129</span>
													<ol>
														<li>Formes.<span class="page_no">123</span></li>
														<li>Emploi de l'infinitif.<span class="page_no">125</span>
															<ul>
																<li>Infinitif sujet.<span class="page_no">125</span></li>
																<li>Infinitif complément.<span class="page_no">126</span></li>
															</ul>
														</li>
													</ol>
												</li>
												<li>Substantif verbal.<span class="page_no">129–135</span>
													<ol>
														<li>Formation.<span class="page_no">129</span></li>
														<li>Syntaxe.<span class="page_no">130</span>
															<ol>
																<li>Substantif verbal avec la forme de l'infinitif simple.<span class="page_no">130</span></li>
																<li>Substantif verbal avec <em>ϫⲓⲛ</em>.<span class="page_no">130–132</span></li>
															</ol>
														</li>
													</ol>
												</li>
												<li>Passif du verbe.<span class="page_no">135</span></li>
												<li>Complément direct du verbe.<span class="page_no">136–144</span>
													<ol>
														<li>A l'état absolu.<span class="page_no">136</span></li>
														<li>A l'état construit.<span class="page_no">137</span></li>
														<li>A l'état pronominal.<span class="page_no">138</span></li>
														<li>Verbes employés dans le sens réfléchi.<span class="page_no">141</span>
															<ol>
																<li>Verbes transitifs.<span class="page_no">141</span></li>
																<li>Verbes intransitifs.<span class="page_no">142</span></li>
															</ol>
														</li>
														<li>Remarques sur quelques verbes.<span class="page_no">142</span></li>
													</ol>
												</li>
											</ol>
										</li>
									</ol>
								</li>
								<li><a href="#chapter_12">Chap. XII. Ancienne conjugaison.<span class="page_no">144–155</span></a>
									<ol>
										<li>Les quatre verbes adjectifs.<span class="page_no">145</span>
											<ol>
												<li>Conjugaison.<span class="page_no">146</span></li>
												<li>Relatifs et participes.<span class="page_no">148</span></li>
											</ol>
										</li>
										<li>Verbes personnels <em>ⲡⲉϫⲉ</em>, <em>ⲉϩⲛⲉ</em>.<span class="page_no">149</span></li>
										<li>Verbes impersonnels.<span class="page_no">150–155</span>
											<ol>
												<li><em>ⲟⲩⲟⲛ</em>, <em>ⲙ̀ⲙⲟⲛ</em>.<span class="page_no">150</span></li>
												<li><em>ⲟⲩⲉⲧ</em>, <em>ⲥϣⲉ</em>.<span class="page_no">154</span></li>
											</ol>
										</li>
									</ol>
								</li>
							</ul>
						</li>
						<li>Particules.
							<ul>
								<li><a href="#chapter_13">Chap. XIII. Prépositions.<span class="page_no">155–163</span></a>
									<ol>
										<li>Prépositions simples.<span class="page_no">155</span></li>
										<li>Prépositions composées.<span class="page_no">161</span></li>
										<li>Prépositions grecques.<span class="page_no">163</span></li>
									</ol>
								</li>
								<li><a href="#chapter_14">Chap. XIV. Adverbes.<span class="page_no">164–166</span></a>
									<ol>
										<li>De temps et de lieu.<span class="page_no">164</span></li>
										<li>De manière.<span class="page_no">164</span></li>
										<li>De situation.<span class="page_no">163–165</span></li>
									</ol>
								</li>
								<li><a href="#chapter_15">Chap. XV. Conjonctions.<span class="page_no">167–172</span></a></li>
							</ul>
						</li>
						<li>Des propositions.
							<ul>
								<li><a href="#chapter_16">Chap. XVI. Proposition verbale.<span class="page_no">172–177</span></a>
									<ol>
										<li>Ordre des éléments.<span class="page_no">172</span></li>
										<li>Prolepse.<span class="page_no">173</span>
											<ol>
												<li>Sans particule.<span class="page_no">174</span></li>
												<li>Avec particules.<span class="page_no">176</span></li>
											</ol>
										</li>
										<li>Accord des éléments.<span class="page_no">177</span></li>
									</ol>
								</li>
								<li><a href="#chapter_17">Chap. XVII. Proposition nominale.<span class="page_no">178–184</span></a>
									<ol>
										<li>Proposition nominale simple.<span class="page_no">178</span></li>
										<li>Proposition nominale avec <em>ⲡⲉ</em>, <em>ⲧⲉ</em>, <em>ⲛⲉ</em>.<span class="page_no">179</span></li>
										<li>Proposition nominale avec <em>ⲉ</em>.<span class="page_no">184</span></li>
										<li>Proposition nominale négative.<span class="page_no">184</span></li>
									</ol>
								</li>
								<li><a href="#chapter_18">Chap. XVIII. Union des propositions entr'elles.<span class="page_no">185–187</span></a></li>
								<li><a href="#chapter_19">Chap. XIX. Proposition interrogative.<span class="page_no">187–190</span></a>
									<ol>
										<li>Par le ton de la voix.<span class="page_no">187</span></li>
										<li>Au moyen d'adverbes.<span class="page_no">187</span></li>
										<li>Double interrogation.<span class="page_no">189</span></li>
										<li>Interrogation indirecte.<span class="page_no">190</span></li>
									</ol>
								</li>
								<li><a href="#chapter_20">Chap. XX. Proposition relative.<span class="page_no">191–196</span></a>
									<ol>
										<li>Indicatif présent.<span class="page_no">192</span></li>
										<li>Futur.<span class="page_no">193</span></li>
										<li>Parfait.<span class="page_no">194</span></li>
										<li>Imparfait.<span class="page_no">195</span></li>
										<li>Proposition relative négative.<span class="page_no">195</span></li>
									</ol>
								</li>
								<li><a href="#chapter_21">Chap. XXI. Proposition conditionnelle.<span class="page_no">196–200</span></a>
									<ol>
										<li>Sans conjonction.<span class="page_no">197</span></li>
										<li>Avec <em>ϣⲁⲛ</em>.<span class="page_no">198</span></li>
										<li>Avec <em>ⲉϣⲱⲡ</em>.<span class="page_no">198</span></li>
										<li>Avec <em>ⲉϣⲱⲡ</em> et <em>ϣⲁⲛ</em>.<span class="page_no">199</span></li>
										<li>Avec <em>ⲓⲥϫⲉ</em>.<span class="page_no">199</span></li>
									</ol>
								</li>
								<li><a href="#chapter_22">Chap. XXII. Proposition temporelle.<span class="page_no">200–203</span></a>
									<ol>
										<li>Sans conjonction.<span class="page_no">200</span></li>
										<li>Avec <em>ⲓⲥϫⲉⲛ</em>.<span class="page_no">201</span></li>
										<li>Avec des conjonctions grecques.<span class="page_no">202</span></li>
									</ol>
								</li>
							</ul>
						</li>
					</ol>
				</li>
			</ol>
		</div>
		<div id="chrestomathie">
			<h2>Chrestomathie.</h2>
			<div id="liste_de_textes">
				<h3>Liste des Textes.</h3>
				<div>
					<h4>I. Textes boḥairiques.</h4>
					<ol>
						<li><a href="#chrestomathie_joseph">Histoire de Joseph (Genèse XXXIX–XLV).</a></li>
						<li><a href="#chrestomathie_saint_cyrille">Le Concile d'Éphèse d'après une lettre de Saint Cyrille.</a></li>
						<li><a href="#chrestomathie_sainte_famille">La Sainte Famille en Égypte.</a></li>
						<li><a href="#chrestomathie_deux_marchands">Les deux marchands.</a></li>
						<li><a href="#chrestomathie_eveque_de_keft">Extrait de l'éloge d'un Évêque de Keft.</a></li>
						<li><a href="#chrestomathie_dioscore">Extrait des mémoires de Dioscore.</a></li>
						<li><a href="#chrestomathie_voleur_converti">Le voleur converti.</a></li>
						<li><a href="#chrestomathie_saint_pierre">Panégyrique de Saint Pierre d'Alexandrie.</a></li>
						<li><a href="#chrestomathie_paraphrase_du_pater">Paraphrase du Pater.</a></li>
						<li><a href="#chrestomathie_saint_michel">Panégyrique de Saint Michel Archange.</a></li>
						<li><a href="#chrestomathie_saint_macaire">Martyre de Saint Macaire d'Antioche.</a></li>
					</ol>
				</div>
				<div>
					<h4>II. Textes des différents dialectes.</h4>
					<ol>
						<li><a href="#chrestomathie_differences_des_dialectes">Principales différences des Dialectes entr'eux.</a></li>
						<li><a href="#chrestomathie_zacharie_v">Zacharie V, 1–11. (Boḥairique, ṣaꜥidique, achmimique).</a></li>
						<li><a href="#chrestomathie_isaie_i">Isaïe I, 1–6. (Boḥairique, ṣaꜥidique, fayoumique).</a></li>
						<li><a href="#chrestomathie_isaie_xxxiii">Isaïe XXXIII, 1–11. (Boḥairique, memphitique).</a></li>
						<li><a href="#chrestomathie_lettres">Lettres en ṣaꜥidique.</a>
							<ul>
								<li>Lettre de Paphnuce.</li>
								<li>Lettre d'Azarias.</li>
								<li>Lettre de Sévère.</li>
							</ul>
						</li>
						<li><a href="#chrestomathie_inscriptions">Inscriptions.</a>
							<ul>
								<li>Eclipse de soleil.</li>
								<li>Epitaphe.</li>
								<li>Stèles du musée d'Alexandrie.
									<ul>
										<li>N° 280.</li>
										<li>N° 295.</li>
										<li>N° 197.</li>
									</ul>
								</li>
							</ul>
						</li>
					</ol>
				</div>
			</div>
			<div>
				<h3>I. Textes Bohairiques.</h3>
				<div>
					<h4 id="chrestomathie_joseph">Histoire de Joseph<sup class="footnote">1</sup>.<br>(<i>Genèse XXXIX–XLV</i>).</h4>
					<h5>XXXIX.</h5>
					<div>
						<p>1. <em>Ⲓⲱⲥⲏⲫ ⲇⲉ ⲁⲩⲉⲛϥ ⲉ̀ϧⲣⲏⲓ ⲉ̀ⲭⲏⲙⲓ. ⲟⲩⲟϩ ⲁϥϣⲟⲡϥ ⲛ̀ϫⲉ ⲡⲉⲧⲉⲫⲣⲏ. ⲡⲓⲥⲓⲟⲩⲣ ⲛ̀ⲧⲉ ⲫⲁⲣⲁⲱ. ⲡⲉϥⲁⲣⲭⲓⲙⲁⲅⲓⲣⲟⲥ<sup class="footnote">2</sup>. ⲟⲩⲣⲱⲙⲓ ⲛ̀ⲣⲉⲙⲛ̀ⲭⲏⲙⲓ. ⲉ̀ⲃⲟⲗ ϧⲉⲛ ⲛⲉⲛϫⲓϫ ⲛ̀ⲛⲓⲓⲥⲙⲁⲏ̀ⲗⲓⲧⲏⲥ ⲛⲏ ⲉⲧⲁⲩⲉⲛϥ ⲉ̀ϧⲣⲏⲓ ⲉ̀ⲙⲁⲩ<sup class="footnote">3</sup>.</em></p>
						<p>2. <em>Ⲟⲩⲟϩ ⲛⲁⲣⲉ ⲡϭⲟⲓⲥ ⲭⲏ ⲛⲉⲙ ⲓⲱⲥⲏⲫ. ⲟⲩⲟϩ ⲛⲉ ⲟⲩⲟⲛ<sup class="footnote">4</sup> ⲟⲩⲣⲱⲙⲓ ⲡⲉ ⲉϥϯⲙⲁϯ. ⲁϥϣⲱⲡⲓ<sup class="footnote">5</sup> ϧⲉⲛ ⲡⲓⲏⲓ ϧⲁⲧⲉⲛ ⲡⲉϥϭⲟⲓⲥ ⲡⲓⲣⲉⲙⲛ̀ⲭⲏⲙⲓ.</em></p>
						<p>3. <em>Ⲛⲁϥⲉ̀ⲙⲓ ⲇⲉ<sup class="footnote">6</sup> ⲛ̀ϫⲉ ⲡⲉϥϭⲟⲓⲥ. ϫⲉ ⲡϭⲟⲓⲥ ⲭⲏ ⲛⲉⲙⲁϥ. Ⲟⲩⲟϩ ϩⲱⲃ ⲛⲓⲃⲉⲛ ⲉϣⲁϥⲁⲓⲧⲟⲩ. ϣⲁⲣⲉ ⲡϭⲟⲓⲥ ⲥⲟⲩⲧⲉⲛ<sup class="footnote">7</sup> ⲡⲓⲙⲱⲓⲧ ϧⲉⲛ ⲛⲉϥϫⲓϫ.</em></p>
						<p>4. <em>Ⲟⲩⲟϩ ⲁϥϫⲉⲙⲟⲩϩⲙⲟⲧ ⲛ̀ϫⲉ ⲓⲱⲥⲏⲫ ⲛⲁϩⲣⲉⲛ ⲡⲉϥϭⲟⲓⲥ. ⲁϥⲣⲁⲛⲁϥ ⲇⲉ ⲟⲩⲟϩ ⲁϥⲭⲁϥ ⲉ̀ϫⲉⲛ ⲡⲉϥⲏⲓ. ϩⲱⲃ<sup class="footnote">8</sup> ⲛⲓⲃⲉⲛ ⲉ̀ⲧⲉⲛⲧⲁϥ. ⲁϥⲧⲏⲓⲧⲟⲩ ⲉ̀ϧⲣⲏⲓ ⲉ̀ⲧϫⲓϫ<sup class="footnote">9</sup> ⲛ̀ⲓⲱⲥⲏⲫ.</em></p>
						<p>5. <em>Ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲑⲣⲉϥⲭⲁϥ ⲉ̀ϫⲉⲛ ⲡⲉϥⲏⲓ. ⲛⲉⲙ ⲡⲉⲧⲉⲛⲧⲁϥ ⲧⲏⲣϥ. ⲟⲩⲟϩ ⲁ̀ ⲡϭⲟⲓⲥ ⲥⲙⲟⲩ ⲉ̀ ⲡⲏⲓ ⲙ̀ⲡⲓⲣⲉⲙⲛ̀ⲭⲏⲙⲓ ⲉⲑⲃⲉ ⲓⲱⲥⲏⲫ<sup class="footnote">10</sup>.</em></p>
						<p>6. <em>Ⲟⲩⲟϩ ⲛⲁϥⲥⲱⲟⲩⲛ ⲛ̀ϩⲗⲓ ⲁⲛ ⲡⲉ ⲉ̀ⲃⲟⲗ ϧⲉⲛ ⲡⲉⲧⲉⲛⲧⲁϥ. ⲉ̀ⲃⲏⲗ ⲉ̀ⲡⲉϥⲱⲓⲕ<sup class="footnote">11</sup> ⲉ̀ ⲛⲁϥⲟⲩⲱⲙ ⲙ̀ⲙⲟϥ. Ⲟⲩⲟϩ ⲓⲱⲥⲏⲫ ⲛⲉ ⲛⲁⲛⲉϥ ⲡⲉ ϧⲉⲛ ⲡⲉϥⲥⲙⲟⲧ. ⲟⲩⲟϩ ⲛ̀ⲉ̀ⲥⲱϥ<sup class="footnote">12</sup> ⲡⲉ ϧⲉⲛ ⲡⲉϥϩⲟ ⲉ̀ⲙⲁϣⲱ.</em></p>
						<p>7. <em>Ⲁⲥϣⲱⲡⲓ<sup class="footnote">13</sup> ⲙⲉⲛⲉⲛⲥⲁ ⲛⲁⲓⲥⲁϫⲓ ⲁ̀ ⲧⲥϩⲓⲙⲓ ⲙ̀ⲡⲉϥϭⲟⲓⲥ ⲉⲛ ⲛⲉⲥⲃⲁⲗ<sup class="footnote">14</sup> ⲉ̀ϫⲉⲛ ⲓⲱⲥⲏⲫ. ⲟⲩⲟϩ ⲡⲉϫⲁⲥ ⲛⲁϥ. ϫⲉ ⲛ̀ⲕⲟⲧ ⲛⲉⲙⲏⲓ.</em></p>
						<p>8. <em>ⲛ̀ⲑⲟϥ ϫⲉ ⲙ̀ⲡⲉϥⲟⲩⲱϣ. ⲡⲉϫⲁϥ ⲇⲉ ⲛ̀ⲧⲥϩⲓⲙⲓ ⲙ̀ⲡⲉϥϭⲟⲓⲥ. ϫⲉ ⲓⲥϫⲉ ⲡⲁϭⲟⲓⲥ. ⲥⲱⲟⲩⲛ ⲛ̀ϩⲗⲓ ⲁⲛ ϧⲉⲛ ⲡⲉϥⲏⲓ ⲉⲑⲃⲉⲧ<sup class="footnote">15</sup>. ⲟⲩⲟϩ ⲡⲉⲧⲉⲛⲧⲁϥ ⲁϥⲧⲏⲓϥ ⲉ̀ϧⲣⲏⲓ ⲉ̀ ⲛⲁϫⲓϫ.</em></p>
						<p>9. <em>Ⲟⲩⲟϩ ⲙ̀ⲙⲟⲛ ϩⲗⲓ ⲉϥϭⲟⲥⲓ ⲉ̀ⲣⲟⲓ ϧⲉⲛ ⲡⲉϥⲏⲓ<sup class="footnote">16</sup>. ⲟⲩⲇⲉ ⲙ̀ⲙⲟⲛ<sup class="footnote">17</sup> ϩⲗⲓ ⲉϥϩⲏⲡ ⲉ̀ⲣⲟⲓ. Ⲉⲃⲏⲗ ⲉ̀ⲣⲟ ⲙ̀ⲙⲁⲩⲁϯ ϫⲉ ⲛ̀ⲑⲟ ⲧⲉϥⲥϩⲓⲙⲓ. ⲡⲱⲥ<sup class="footnote">18</sup> ϯⲛⲁⲉⲣ ⲡⲁⲓⲥⲁϫⲓ ⲉⲧϩⲱⲟⲩ. ⲟⲩⲟϩ<sup class="footnote">19</sup> ⲛ̀ⲧⲁⲉⲣⲛⲟⲃⲓ ⲙ̀ⲡⲉⲙⲑⲟ ⲙ̀ⲫϯ.</em></p>
						<p>10. <em>Ⲁⲥϣⲱⲡⲓ<sup class="footnote">20</sup> ⲉⲥⲥⲁϫⲓ ⲛⲉⲙ ⲓⲱⲥⲏⲫ. ⲛ̀ⲉ̀ϩⲟⲟⲩ ϧⲁⲧϩⲏ ⲛ̀ⲉϩⲟⲟⲩ ⲙ̀ⲡⲉϥⲥⲱⲧⲉⲙ<sup class="footnote">21</sup> ⲛ̀ⲥⲱⲥ ⲉ̀ ⲉⲛⲕⲟⲧ ⲛⲉⲙⲁⲥ. ⲉ ⲡϫⲓⲛϣⲱⲡⲓ ⲛⲉⲙⲁⲥ.</em></p>
						<p>11. <em>Ⲁ ⲟⲩⲉ̀ϩⲟⲟⲩ ⲇⲉ ϣⲱⲡⲓ ⲙ̀ⲡⲁⲓⲣⲏϯ ⲁϥⲓ̀ ⲛ̀ϫⲉ ⲓⲱⲥⲏⲫ ⲉ̀ϧⲟⲩⲛ ⲉ̀ ⲡⲓⲏⲓ. ⲉ̀ ⲓ̀ⲣⲓ ⲛ̀ⲛⲉϥϩⲃⲏⲟⲩⲓ<sup class="footnote">22</sup>. ⲟⲩⲟϩ ⲛⲉ ⲙ̀ⲙⲟⲛ ϩⲗⲓ<sup class="footnote">23</sup> ⲉ̀ϧⲟⲩⲛ ϧⲉⲛ ⲡⲓⲏⲓ.</em></p>
						<p>12. <em>ⲟⲩⲟϩ ⲁⲥⲙⲟⲗϫⲥ ⲉ̀ⲛⲉϥϩⲃⲱⲥ. ⲁⲥⲃⲁϣϥ ⲙ̀ⲙⲱⲟⲩ ⲉⲥϫⲱ ⲙ̀ⲙⲟⲥ. ϫⲉ ⲛ̀ⲕⲟⲧ ⲛⲉⲙⲏⲓ. ⲟⲩⲟϩ ⲁϥⲥⲱϫⲡ ⲛ̀ⲛⲉϥϩⲃⲱⲥ ϧⲉⲛ ⲛⲉⲥϫⲓϫ ⲁϥⲫⲱⲧ. ⲟⲩⲟϩ ⲁϥⲓ̀ ⲉ̀ⲃⲟⲗ.</em></p>
						<p>13. <em>Ⲁⲥϣⲱⲡⲓ<sup class="footnote">24</sup> ⲉⲧⲁⲥⲛⲁⲩ ϫⲉ ⲁϥⲥⲱϫⲡ ⲛ̀ⲛⲉϥϩⲃⲱⲥ ϧⲉⲛ ⲛⲉⲥϫⲓϫ. ⲟⲩⲟϩ ⲁϥⲫⲱⲧ ⲁϥⲓ̀<sup class="footnote">25</sup> ⲉ̀ⲃⲟⲗ.</em></p>
						<p>14. <em>ⲁⲥⲙⲟⲩϯ ⲉ̀ ⲛⲏ ⲉⲧϧⲉⲛ ⲡⲓⲏⲓ ⲡⲉϫⲁⲥ<sup class="footnote">26</sup> ⲛⲱⲟⲩ. ϫⲉ ⲁⲛⲁⲩ ⲁϥⲉⲛ ⲟⲩⲁ̀ⲗⲟⲩ ⲛ̀ϩⲉⲃⲣⲉⲟⲥ ⲉ̀ϧⲟⲩⲛ ϩⲁⲣⲟⲛ ⲉ̀ⲥⲱⲃⲓ ⲙ̀ⲙⲟⲛ. ⲁϥⲓ̀ ⲉ̀ϧⲟⲩⲛ ϩⲁⲣⲟⲓ ⲉϥϫⲱ ⲙ̀ⲙⲟⲥ<sup class="footnote">27</sup>. ϫⲉ ⲛ̀ⲕⲟⲧ ⲛⲉⲙⲏⲓ<sup class="footnote">28</sup> ⲁⲓⲱϣ ⲉ̀ⲃⲟⲗ ϧⲉⲛ ⲟⲩⲛⲓϣϯ ⲛ̀ⲥⲙⲏ.</em></p>
						<p>15. <em>Ϧⲉⲛ ⲡϫⲓⲛⲑⲣⲉϥⲥⲱⲧⲉⲙ ⲇⲉ ϫⲉ ⲁⲓϭⲓⲥⲓ ⲛ̀ⲧⲁⲥⲙⲏ. ⲟⲩⲟϩ ⲁⲓⲱϣ ⲉ̀ⲃⲟⲗ. ⲁϥⲥⲱϫⲡ ⲛ̀ⲛⲉϥϩⲃⲱⲥ ⲛ̀ⲧⲟⲧ ⲁϥⲫⲱⲧ. ⲟⲩⲟϩ ⲁϥϣⲉⲛⲁϥ ⲉ̀ⲃⲟⲗ.</em></p>
						<p>16. <em>Ⲟⲩⲟϩ ⲁⲥⲭⲁ ⲛⲉϥϩⲃⲱⲥ<sup class="footnote">29</sup> ⲛ̀ⲧⲟⲧⲥ. ϣⲁⲧⲉ ⲡⲉϥϭⲟⲓⲥ ⲓ̀ ⲉ̀ϧⲟⲩⲛ ⲉ̀ ⲡⲉϥⲏⲓ<sup class="footnote">30</sup>.</em></p>
						<p>17. <em>Ⲁⲥⲥⲁϫⲓ<sup class="footnote">31</sup> ⲛⲉⲙⲁϥ ⲕⲁⲧⲁ ⲛⲁⲓⲥⲁϫⲓ ⲉⲥϫⲱ ⲙ̀ⲙⲟⲥ. ϫⲉ ⲁϥⲓ̀ ϩⲁⲣⲟⲓ ⲛ̀ϫⲉ ⲡⲉⲕⲁⲗⲟⲩ ⲛ̀ϩⲉⲃⲣⲉⲟⲥ. ⲫⲁⲓ ⲉⲧⲁⲕⲉⲛϥ ⲉ̀ϧⲟⲩⲛ ϩⲁⲣⲟⲛ ⲉ̀ⲥⲱⲃⲓ ⲙ̀ⲙⲟⲛ<sup class="footnote">32</sup> ⲟⲩⲟϩ ⲡⲉϫⲁϥ ⲛⲏⲓ. ϫⲉ ⲛ̀ⲕⲟⲧ ⲛⲉⲙⲏⲓ.</em></p>
						<p>18. <em>Ⲉⲧⲁϥⲥⲱⲧⲉⲙ ⲇⲉ ϫⲉ ⲁⲓϭⲓⲥⲓ ⲛ̀ⲧⲁⲥⲙⲏ<sup class="footnote">33</sup> ⲁⲓⲱϣ ⲉ̀ⲃⲟⲗ. ⲁϥⲥⲱϫⲡ ⲛ̀ⲛⲉϥϩⲃⲱⲥ ⲛ̀ⲧⲟⲧ ⲁϥⲫⲱⲧ. ⲟⲩⲟϩ ⲁϥϣⲉ ⲛⲁϥ ⲉ̀ⲃⲟⲗ.</em></p>
						<p>19. <em>Ⲁⲥϣⲱⲡⲓ ⲇⲉ ⲉⲧⲁϥⲥⲱⲧⲉⲙ ⲛ̀ϫⲉ ⲡⲉϥϭⲟⲓⲥ. ⲉ̀ ⲛⲓⲥⲁϫⲓ ⲛ̀ⲧⲉ ⲧⲉϥⲥϩⲓⲙⲓ ⲛⲏ ⲉⲛⲁⲥⲥⲁϫⲓ<sup class="footnote">34</sup> ⲙ̀ⲙⲱⲟⲩ ⲛⲉⲙⲁϥ ⲉⲥϫⲱ ⲙ̀ⲙⲟⲥ. ⲇⲉ ⲡⲁⲓⲣⲏϯ ⲡⲉⲧⲁϥⲁⲓϥ ⲛⲏⲓ ⲛ̀ϫⲉ ⲡⲉⲕⲁ̀ⲗⲟⲩ. ⲁϥϫⲱⲛⲧ ϧⲉⲛ ⲟⲩⲙ̀ⲃⲟⲛ.</em></p>
						<p>20. <em>Ⲟⲩⲟϩ ⲁ̀ ⲡⲉϥϭⲟⲓⲥ ⲟⲗϥ ⲁϥϩⲓⲧϥ ⲉ̀ ⲡⲓϣⲧⲉⲕⲟ<sup class="footnote">35</sup>. Ⲉⲡⲓⲙⲁ ⲉ̀ⲛⲁⲣⲉ ⲛⲏ ⲉⲧⲥⲟⲛϩ ⲛ̀ⲧⲉ ⲡⲟⲩⲣⲟ ⲭⲏ ⲙ̀ⲙⲟϥ ϧⲉⲛ ⲡⲓϣⲧⲉⲕⲟ<sup class="footnote">36</sup>.</em></p>
						<p>21. <em>Ⲟⲩⲟϩ ⲛⲁⲣⲉ ⲡϭⲟⲓⲥ ⲭⲏ ⲛⲉⲙ ⲓⲱⲥⲏⲫ ⲡⲉ. ⲛⲁϥϫⲉϣ ⲛⲁⲓ<sup class="footnote">37</sup> ⲉ̀ϩⲣⲏⲓ ⲉ̀ϫⲱϥ. ⲁϥϯ<sup class="footnote">38</sup> ⲛ̀ⲟⲩϩⲙⲟⲧ ⲛⲁϥ ⲙ̀ⲡⲉⲙⲑⲟ ⲙ̀ⲡⲓⲙ̀ⲛⲟⲩⲧ<sup class="footnote">39</sup> ⲛ̀ⲧⲉ ⲡⲓϣⲧⲉⲕⲟ.</em></p>
						<p>22. <em>Ⲟⲩⲟϩ ⲁ̀ ⲡⲓⲙ̀ⲛⲟⲩⲧ ⲛ̀ⲧⲉ ⲡⲓϣⲧⲉⲕⲟ. ϯⲙ̀ⲡⲓⲙⲁⲛ̀ⲥⲱⲛϩ ⲉ̀ ⲧϫⲓϫ ⲛ̀ⲓⲱⲥⲏⲫ. ⲛⲉⲙ ⲟⲩⲟⲛ ⲛⲓⲃⲉⲛ ⲉⲧϩⲱⲟⲩⲓ̀ ⲉ̀ϧⲟⲩⲛ. ⲛⲏ ⲉⲧⲭⲏ ϧⲉⲛ ⲡⲓⲙⲁⲛ̀ⲥⲱⲛϩ.</em></p>
						<p>23. <em>Ⲟⲩⲟϩ ϩⲱⲃ ⲛⲓⲃⲉⲛ ⲉ̀ⲧⲟⲩⲣⲁ ⲙ̀ⲙⲱⲟⲩ ⲙ̀ⲙⲁⲩ. ⲛⲁϥⲉ̀ⲙⲓ ⲉ̀ⲣⲱⲟⲩ ⲁⲛ ⲡⲉ ⲛ̀ϫⲉ ⲡⲓⲙ̀ⲛⲟⲩⲧ ⲛ̀ⲧⲉ ⲡⲓϣⲧⲉⲕⲟ ⲉⲑⲃⲏⲧϥ. ϩⲱⲃ ⲅⲁⲣ ⲛⲓⲃⲉⲛ ⲛⲁⲩ ϧⲉⲛ ⲧϫⲓϫ ⲛ̀ⲓⲱⲥⲏⲫ. ϫⲉ ⲛⲁⲣⲉ ⲡϭⲟⲓⲥ ⲭⲏ ⲛⲉⲙⲁϥ ⲡⲉ. ϩⲱⲃ ⲛⲓⲃⲉⲛ ⲉ̀ϣⲁϥⲁⲓⲧⲟⲩ ϣⲁⲣⲉ ⲡϭⲟⲓⲥ ⲥⲟⲩⲧⲉⲛ ⲡⲓⲙⲱⲓⲧ<sup class="footnote">40</sup> ϧⲉⲛ ⲛⲉϥϫⲓϫ.</em></p>
					</div>
					<p class="footnote">— 1. D'après le manuscrit <i>Copte 1</i> de la Bibliothèque Nationale de Paris (14 <sup>e</sup> siècle). On a conservé exactement tous les signes graphiques du manuscrit: lettres majuscules, points, accents. Le mot <em>ϭⲟⲓⲥ</em> toujours représenté par le sigle qui est reproduit au second rang dans notre tableau des abréviations (p. 220) a été transcrit en entier. Nous donnons en note les variantes du manuscrit (copt. 1) de la Bibliothèque Vaticane (9 <sup>e</sup> siècle). Elles seront indiquées au moyen de l'abréviation Vat. Le signe + indique une addition et le signe — une omission.</p>
					<p class="footnote">2. Vat. <em>ⲁⲣⲭⲏⲙⲁⲅⲓⲣⲟⲥ</em>.</p>
					<p class="footnote">3. Vat. + <em>ⲉⲭⲏⲙⲓ</em>.</p>
					<p class="footnote">— 4. Vat. — <em>ⲟⲩⲟⲛ</em>.</p>
					<p class="footnote">— 5. Vat. <em>ⲟⲩⲟϩ ⲁϥϣⲱⲡⲓ</em>.</p>
					<p class="footnote">— 6. Vat. + <em>ⲡⲉ</em>.</p>
					<p class="footnote">— 7. Vat. <em>ⲥⲟⲩⲧⲱⲛ</em>.</p>
					<p class="footnote">— 8. Vat. <em>ⲟⲩⲟϩ ϩⲱⲃ</em>.</p>
					<p class="footnote">— 9. Vat. <em>ⲁϥⲧⲏⲓⲧⲟⲩ ϧⲉⲛ ⲛⲉⲛϫⲓϫ</em>.</p>
					<p class="footnote">— 10. Vat. + <em>ⲟⲩⲟϩ ⲁ ⲡⲥⲙⲟⲩ ⲙ̀ⲡϭⲟⲓⲥ ϣⲱⲡⲓ ϧⲉⲛ ⲛⲉϥϩⲩⲡⲁⲣⲭⲱⲛⲧⲁ ⲧⲏⲣⲟⲩ ϧⲉⲛ ⲡⲉϥⲏⲓ ⲛⲉⲙ ϧⲉⲛ ⲧⲕⲟⲓ. ⲟⲩⲟϩ ⲁϥⲧⲁⲥⲑⲟ ⲛ̀ϩⲱⲃ ⲛⲓⲃⲉⲛ ⲛ̀ⲧⲁϥ ⲉⲛⲉⲛϫⲓϫ ⲛ̀ⲓⲱⲥⲏⲫ</em>.</p>
					<p class="footnote">— 11. Vat. <em>ⲡⲓⲱⲓⲕ</em>.</p>
					<p class="footnote">— 12. Vat. <em>ⲛⲉ ⲛⲉⲥⲱϥ</em>.</p>
					<p class="footnote">— 13. Vat. <em>ⲟⲩⲟϩ ⲁⲥϣⲱⲡⲓ</em>.</p>
					<p class="footnote">— 14. Vat. <em>ⲁⲥⲉⲛⲛⲉⲥⲃⲁⲗ</em>.</p>
					<p class="footnote">15. Vat. <em>ⲉⲑⲃⲏⲧ</em>.</p>
					<p class="footnote">— 16. Vat. <em>ⲡⲁⲓⲏⲓ</em>.</p>
					<p class="footnote">— 17. Vat. <em>ⲙ̀ⲡⲉϥⲭⲁ ⲙ̀ⲙⲟⲛ</em>.</p>
					<p class="footnote">18. Vat. <em>ⲟⲩⲟϩ ⲡⲱⲥ</em>.</p>
					<p class="footnote">— 19. Vat. — <em>ⲟⲩⲟϩ</em>.</p>
					<p class="footnote">— 20. Vat. + <em>ⲇⲉ</em>.</p>
					<p class="footnote">— 21. Vat. <em>ⲟⲩⲟϩ ⲙ̀ⲡⲉϥⲥⲱⲧⲉⲙ</em>.</p>
					<p class="footnote">— 22. Vat. <em>ⲉⲣⲛⲉϥϩⲃⲏⲟⲩⲓ</em>.</p>
					<p class="footnote">— 23. Vat. <em>ⲛ̀ϧⲟⲩⲛ</em>.</p>
					<p class="footnote">— 24. Vat. <em>ⲟⲩⲟϩ ⲁⲥϣⲱⲡⲓ</em>.</p>
					<p class="footnote">— 25. Vat. <em>ⲟⲩⲟϩ ⲁϥⲓ</em>.</p>
					<p class="footnote">— 26. Vat. <em>ⲟⲩⲟϩ ⲡⲉϫⲁⲥ</em>.</p>
					<p class="footnote">27. Vat. — <em>ⲉϥϫⲱ ⲙ̀ⲙⲟⲥ</em>.</p>
					<p class="footnote">— 28. Vat. + <em>ⲟⲩⲟϩ</em>.</p>
					<p class="footnote">— 29. Vat. <em>ⲛⲓϩⲃⲱⲥ</em>.</p>
					<p class="footnote">— 30. Vat. — <em>ⲉⲡⲉϥⲏⲓ</em>.</p>
					<p class="footnote">— 31. Vat. <em>ⲟⲩⲟϩ ⲁⲥⲥⲁϫⲓ</em>.</p>
					<p class="footnote">— 32. Vat. <em>ⲙ̀ⲙⲟⲓ</em>.</p>
					<p class="footnote">— 33. Vat. + <em>ⲟⲩⲟϩ</em>.</p>
					<p class="footnote">— 34. Vat. <em>ⲉⲧⲁⲥⲥⲁϫⲓ</em>.</p>
					<p class="footnote">— 35. Vat. <em>ⲡϣⲧⲉⲕⲟ</em>.</p>
					<p class="footnote">— 36. Vat. <em>ⲡϣⲧⲉⲕⲟ</em>.</p>
					<p class="footnote">37. Vat. <em>ⲟⲩⲟϩ ⲛⲁϥϫⲉϣⲛⲁⲓ</em>.</p>
					<p class="footnote">— 38. Vat. <em>ⲟⲩⲟϩ ⲁϥϯ</em>.</p>
					<p class="footnote">— 39. Vat. <em>ⲡⲓⲉⲙⲛⲟⲩⲧ</em>.</p>
					<p class="footnote">— 40. Vat. <em>ⲡⲉϥⲙⲱⲓⲧ</em>.</p>
					<h5>XL.</h5>
					<div>
						<p>1. <em>Ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲛⲁⲓⲥⲁϫⲓ. ⲁϥⲉⲣⲛⲟⲃⲓ ⲛ̀ϫⲉ ⲡⲓⲣⲉϥⲟⲩⲱⲧϩ ⲛ̀ⲧⲉ ⲡⲟⲩⲣⲟ ⲛ̀ⲭⲏⲙⲓ. ⲛⲉⲙ ⲡⲓⲁⲙⲣⲉ<sup class="footnote">1</sup> ⲉ̀ ⲡⲟⲩϭⲟⲓⲥ ⲡⲟⲩⲣⲟ ⲛ̀ⲭⲏⲙⲓ.</em></p>
						<p>2. <em>Ⲟⲩⲟϩ ⲁϥϫⲱⲛⲧ ⲛ̀ϫⲉ ⲫⲁⲣⲁⲱ̀ ⲉ̀ⲡⲓⲥⲓⲟⲩⲣⲃ̅. ⲉ̀<sup class="footnote">2</sup> ⲡⲓⲣⲉϥⲟⲩⲱⲧϩ ⲛⲉⲙ ⲡⲓⲁⲙⲣⲉ<sup class="footnote">1</sup>.</em></p>
						<p>3. <em>Ⲟⲩⲟϩ ⲁϥⲭⲁⲩ ϧⲉⲛ ⲡⲓϣⲧⲉⲕⲟ ϧⲁⲧⲉⲛ ⲡⲓⲁⲣⲭⲓⲙⲁⲅⲓⲣⲟⲥ ϧⲉⲛ ⲡⲓⲙⲁⲛ̀ⲥⲱⲛϩ ⲡⲓⲙⲁ ⲉⲧⲁⲩⲉⲗ ⲓⲱⲥⲏⲫ ⲉ̀ⲣⲟϥ.</em></p>
						<p>4. <em>Ⲟⲩⲟϩ ⲁ̀ ⲡⲓⲙ̀ⲛⲟⲩⲧ ⲧⲁϩⲱⲟⲩ. ⲛⲉⲙ ⲓⲱⲥⲏⲫ. ⲁϥⲧⲏⲓⲧⲟⲩ<sup class="footnote">3</sup> ⲉ̀ⲧⲟⲧϥ. ⲛⲁϥϯ ⲛ̀ϩⲑⲏϥ ⲉⲣⲱⲟⲩ. ⲟⲩⲟϩ ⲛⲁϥⲟϩⲓ ⲟⲩⲃⲏⲟⲩ<sup class="footnote">4</sup>. ⲛⲁⲩⲭⲏ ⲇⲉ ⲡⲉ ϧⲉⲛ ⲡⲓϣⲧⲉⲕⲟ ⲛ̀ϩⲁⲛⲉϩⲟⲟⲩ.</em></p>
						<p>5. <em>Ⲟⲩⲟϩ ⲁⲩⲛⲁⲩ ⲙ̀ⲡⲥⲛⲁⲩ<sup class="footnote">5</sup> ⲉ̀ⲟⲩⲣⲁⲥⲟⲩⲓ̀ ϧⲉⲛ ⲟⲩⲉϫⲱⲣϩ ⲛ̀ⲟⲩⲱⲧ ϯϩⲟⲣⲁⲥⲓⲥ ⲛ̀ⲧⲉ ⲧⲟⲩⲣⲁⲥⲟⲩⲓ̀<sup class="footnote">6</sup>. ⲡⲓⲣⲉϥⲟⲩⲱⲧϩ ⲛⲉⲙ ⲡⲓⲁⲙⲣⲉ<sup class="footnote">1</sup> ⲛ̀ⲧⲉ ⲡⲟⲩⲣⲟ ⲛ̀ⲭⲏⲙⲓ. ⲛⲏ ⲉ̀ⲛⲁⲩⲭⲏ ϧⲉⲛ ⲡⲓⲙⲁⲛ̀ⲥⲱⲛϩ.</em></p>
						<p>6. <em>ⲁϥⲓ̀ ⲇⲉ ⲛ̀ϫⲉ ⲓⲱⲥⲏⲫ ⲉ̀ϧⲟⲩⲛ ϩⲁⲣⲱⲟⲩ ⲛ̀ⲧⲟⲟⲩⲓ̀. ⲁϥⲛⲁⲩ ⲉ̀ⲣⲱⲟⲩ ⲉⲩϣⲑⲉⲣⲑⲱⲣ<sup class="footnote">7</sup>.</em></p>
						<p>7. <em>Ⲟⲩⲟϩ ⲛⲁϥϣⲱⲡⲓ ⲛ̀ⲛⲓⲥⲓⲟⲩⲣ ⲛ̀ⲧⲉ ⲫⲁⲣⲁⲱ̀ ⲛⲏ ⲉ̀ ⲛⲁⲩⲛⲉⲙⲁϥ ϧⲉⲛ ⲡⲓϣⲧⲉⲕⲟ. ⲉⲃⲟⲗ ϩⲓⲧⲉⲛ ⲡⲟⲩϭⲟⲓⲥ ⲉϥϫⲱ ⲙ̀ⲙⲟⲥ. ϫⲉ ⲉⲑⲃⲉ ⲟⲩ ⲡⲉⲧⲉⲛϩⲟ. ⲟⲕⲉⲙ ⲙ̀ⲫⲟⲟⲩ.</em></p>
						<p>8. <em>ⲛ̀ⲑⲱⲟⲩ ⲇⲉ ⲡⲉϫⲱⲟⲩ ⲛⲁϥ. ϫⲉ ⲟⲩⲣⲁⲥⲟⲩⲓ̀ ⲁⲛⲛⲁⲩ ⲉ̀ⲣⲟⲥ. ⲟⲩⲟϩ ϥϣⲟⲡ<sup class="footnote">8</sup> ⲁⲛ ⲛ̀ϫⲉ ⲫⲏ ⲉⲧⲛⲁⲃⲟⲗⲥ<sup class="footnote">9</sup>. ⲡⲉϫⲉ ⲓⲱⲥⲏⲫ ⲇⲉ ⲛⲱⲟⲩ. ϫⲉ ⲙⲏ ⲁ̀ⲣⲉ ⲡⲟⲩⲃⲱⲗ ϣⲟⲡ ⲁⲛ ⲉ̀ⲃⲟⲗ ϩⲓⲧⲉⲛ ⲫϯ. ⲥⲁϫⲓ ⲟⲩⲛ ϧⲁⲧⲟⲧ.</em></p>
						<p>9. <em>Ⲟⲩⲟϩ ⲁ̀ ⲡⲓⲣⲉϥⲟⲩⲱⲧϩ. ϫⲉ ⲧⲉϥⲣⲁⲥⲟⲩⲓ̀ ⲛ̀ⲓⲱⲥⲏⲫ. ⲟⲩⲟϩ ⲡⲉϫⲁϥ ϫⲉ ⲛ̀ϩⲣⲏⲓ<sup class="footnote">10</sup> ϧⲉⲛ ⲧⲁⲣⲁⲥⲟⲩⲓ̀. ⲛⲉ ⲟⲩⲟⲛ ⲟⲩⲃⲱ ⲛ̀ⲁⲗⲟⲗⲓ ⲭⲏ ⲙ̀ⲡⲁⲙ̀ⲑⲟ ⲡⲉ.</em></p>
						<p>10. <em>ⲛ̀ϩⲣⲏⲓ<sup class="footnote">10</sup> ϧⲉⲛ ϯⲃⲱ ⲛ̀ⲁ̀ⲗⲟⲗⲓ ⲛⲁⲣⲉ<sup class="footnote">11</sup> ⲟⲩⲟⲛ ⲅ̅ ⲛ̀ⲭⲁϥ ⲡⲉ. Ⲟⲩⲟϩ ⲑⲁⲓ ⲛⲁⲥⲫⲟⲣⲓ ⲉ̀ⲃⲟⲗ ⲡⲉ. ⲉ̀<sup class="footnote">12</sup> ⲁⲥⲉⲛ ϩⲁⲛⲥⲙⲁϩ ⲉ̀ⲃⲟⲗ ⲉⲩⲫⲉϩ ⲛ̀ϫⲉ ⲛⲓⲥⲙⲁϩ ⲛ̀ⲁ̀ⲗⲟⲗⲓ.</em></p>
						<p>11. <em>Ⲟⲩⲟϩ ⲛⲁⲣⲉ ⲡⲓⲁ̀ⲫⲟⲧ ⲛ̀ⲧⲉ ⲫⲁⲣⲁⲱ<sup class="footnote">13</sup>. ⲭⲏ ϧⲉⲛ ⲧⲁϫⲓϫ. ⲁⲓϭⲓ<sup class="footnote">14</sup> ⲛ̀ⲛⲓⲁ̀ⲗⲟⲗⲓ̀. ⲁⲓⲟ̀ϥⲟⲩ ⲉ̀ϧⲣⲏⲓ ⲉ̀ⲡⲓⲁⲫⲟⲧ ϧⲉⲛ ⲧϫⲓϫ<sup class="footnote">15</sup> ⲙ̀ⲫⲁⲣⲁⲱ̀.</em></p>
						<p>12. <em>Ⲟⲩⲟϩ<sup class="footnote">16</sup> ⲡⲉϫⲉ ⲓⲱⲥⲏⲫ ⲛⲁϥ. ϫⲉ ⲫⲁⲓ ⲡⲉ ⲡⲉⲥⲃⲱⲗ. ⲡⲓⲅ̅ ⲛ̀ⲭⲁϥ. ⲅ̅ ⲛ̀ⲉϩⲟⲟⲩ ⲛⲉ ⲉ̀ⲧⲓ ⲕⲉ ⲅ̅ ⲛ̀ⲉ̀ϩⲟⲟⲩ.</em></p>
						<p>13. <em>ⲫⲁⲣⲁⲱ̀ ⲛⲁⲉⲣⲫⲙⲉⲩⲓ<sup class="footnote">17</sup> ⲛ̀ⲧⲉⲕⲁⲣⲭⲏ. Ⲟⲩⲟϩ ϥⲛⲁⲭⲁⲕ<sup class="footnote">18</sup> ⲉ̀ϩⲣⲏⲓ<sup class="footnote">19</sup> ⲉ̀ϫⲉⲛ ⲧⲉⲕⲙⲉⲧⲣⲉϥⲟⲩⲱⲧϩ. Ⲟⲩⲟϩ ⲉ̀ⲕⲉϯ ⲙ̀ⲡⲓⲁ̀ⲫⲟⲧ ⲛ̀ⲧⲉ ⲫⲁⲣⲁⲱ̀ ⲉ̀ϧⲣⲏⲓ ⲉ̀ⲛⲉϥϫⲓϫ. ⲕⲁⲧⲁ ⲧⲉⲕⲁⲣⲭⲏ ⲛ̀ⲧⲉ ϣⲟⲣⲡ ⲙ̀ⲡⲓⲣⲏϯ ⲉ̀ⲛⲁⲕⲟⲓ ⲛ̀ⲣⲉϥⲟⲩⲱⲧϩ.</em></p>
						<p>14. <em>Ⲁⲗⲗⲁ ⲁ̀ⲣⲓⲡⲁⲙⲉⲩⲓ̀ ⲉ̀ⲃⲟⲗ ϩⲓⲧⲟⲧⲕ. ⲉϣⲱⲡ ⲁ̀ⲣⲉϣⲁⲛ ⲡⲓⲡⲉⲑⲛⲁⲛⲉϥ<sup class="footnote">20</sup> ϫⲉⲙⲕ. ⲟⲩⲟϩ ⲉ̀ⲕⲉⲓ̀ⲣⲓ ⲛ̀ϧⲏⲧ<sup class="footnote">21</sup> ⲛ̀ⲟⲩⲛⲁⲓ. ⲟⲩⲟϩ ⲉⲕⲉ̀ⲉⲣⲫⲙⲉⲩⲓ̀ ⲉⲑⲃⲏⲧ<sup class="footnote">22</sup>. ⲛⲁϩⲣⲉⲛ ⲫⲁⲣⲁⲱ̀. ⲉⲕⲉ̀ⲉⲛⲧ ⲉⲃⲟⲗ ϧⲉⲛ ⲡⲁⲓϣⲧⲉⲕⲟ.</em></p>
						<p>15. <em>Ϫⲉ ϧⲉⲛ ⲟⲩϭⲓⲟⲩⲓ̀ ⲁⲩⲟⲗⲧ ⲛ̀ϭⲓⲟⲩⲓ ⲉⲃⲟⲗ<sup class="footnote">23</sup> ⲡⲕⲁϩⲓ ⲛ̀ⲧⲉ ⲛⲓϩⲉⲃⲣⲉⲟⲥ. ⲟⲩⲟϩ ϧⲉⲛ ⲡⲁⲓⲙⲁ<sup class="footnote">24</sup> ⲟⲛ ⲙ̀ⲡⲓⲉⲣϩⲗⲓ ⲛ̀ⲛⲟⲃⲓ. ⲁⲗⲗⲁ ⲁⲩϩⲓⲧ<sup class="footnote">25</sup> ⲉ̀ϧⲣⲏⲓ ⲉ̀ ⲡⲁⲓⲗⲁⲕⲕⲟⲥ<sup class="footnote">26</sup>.</em></p>
						<p>16. <em>Ⲟⲩⲟϩ ⲉ̀ⲧⲁϥⲛⲁⲩ<sup class="footnote">27</sup> ⲛ̀ϫⲉ ⲡⲓⲁⲙⲣⲉ<sup class="footnote">28</sup>. ϫⲉ ⲁϥⲃⲱⲗ ϧⲉⲛ ⲟⲩⲥⲱⲟⲩⲧⲉⲛ. ⲡⲉϫⲁϥ ⲛ̀ⲓⲱⲥⲏⲫ. ϫⲉ ⲁ̀ⲛⲟⲕ ϩⲱ ⲁⲓⲛⲁⲩ ⲉ̀ ⲟⲩⲣⲁⲥⲟⲩⲓ̀. ⲁⲓⲛⲁⲩ ⲓⲥϫⲉⲕ ⲛⲁⲓϥⲁⲓ ⲛ̀ⲅ̅ ⲛ̀ⲕⲁⲛⲟⲩⲛ. ⲛ̀ⲭⲟⲛⲇⲣⲓⲧⲏⲥ<sup class="footnote">29</sup> ϩⲓϫⲉⲛ ⲧⲁⲁ̀ⲫⲉ.</em></p>
						<p>17. <em>ⲛ̀ϩⲣⲏⲓ<sup class="footnote">30</sup> ⲇⲉ ϧⲉⲛ ⲡⲓⲕⲁⲛⲟⲩⲛ ⲉⲧⲥⲁⲡϣⲱⲓ ⲛⲉ ⲟⲩⲟⲛ ⲛ̀ϧⲏⲧϥ ⲡⲉ. ⲉ̀ⲃⲟⲗ ϧⲉⲛ ⲛⲏ ⲧⲏⲣⲟⲩ ⲉ̀ϣⲁⲣⲉ ⲡⲟⲩⲣⲟ ⲫⲁⲣⲁⲱ̀. ⲟⲩⲟⲙⲟⲩ ⲛ̀ϩⲱⲃ ⲛ̀ⲁⲙⲣⲉ<sup class="footnote">28</sup>. ⲛⲁⲣⲉ<sup class="footnote">31</sup> ⲛⲓϩⲁⲗⲁϯ ⲟⲩⲱⲙ ⲙ̀ⲙⲱⲟⲩ ⲡⲉ. ⲉ̀ⲃⲟⲗ ϧⲉⲛ ⲡⲓⲕⲁⲛⲟⲩⲛ ⲉⲧⲭⲏ ϩⲓϫⲉⲛ ⲧⲁⲁ̀ⲫⲉ.</em></p>
						<p>18. <em>Ⲁϥⲉ̀ⲣⲟⲩⲱ ⲛ̀ϫⲉ ⲓⲱⲥⲏⲫ ⲡⲉϫⲁϥ ⲛⲁϥ ϫⲉ ⲫⲁⲓ ⲡⲉ ⲡⲉⲥⲃⲱⲗ. ⲡⲓⲅ̅ ⲛ̀ⲕⲁⲛⲟⲩⲛ ⲅ̅ ⲛ̀ⲉ̀ϩⲟⲟⲩ ⲛⲉ.</em></p>
						<p>19. <em>Ⲉⲧⲓ ⲕⲉ ⲅ̅ ⲛ̀ⲉ̀ϩⲟⲟⲩ. ⲉ̀ⲣⲉ<sup class="footnote">32</sup> ⲫⲁⲣⲁⲱ̀ ⲱ̀ⲗⲓ ⲛ̀ⲧⲉⲕⲁ̀ⲫⲉ<sup class="footnote">33</sup> ⲉⲃⲟⲗ ⲙ̀ⲙⲟⲕ. ⲉϥⲉ̀ⲁϣⲕ<sup class="footnote">34</sup> ⲉ̀ϫⲉⲛ ⲟⲩϣⲉ. ⲉⲩⲉ̀ⲟⲩⲱⲙ<sup class="footnote">35</sup> ⲛ̀ϫⲉ ⲛⲓϩⲁⲗⲁϯ ⲛ̀ⲧⲉ ⲧⲫⲉ ⲛ̀ⲛⲉⲕⲁ̀ϥⲟⲩⲓ̀ ⲉ̀ⲃⲟⲗ ⲙ̀ⲙⲟⲕ.</em></p>
						<p>20. <em>Ⲁⲥϣⲱⲡⲓ ⲇⲉ ϧⲉⲛ ⲡⲓⲉ̀ϩⲟⲟⲩ ⲙ̀ⲙⲁϩⲅ̅ ⲛⲉ. ⲡⲉϩⲟⲟⲩ ⲙ̀ⲙⲓⲥⲓ ⲙ̀ⲫⲁⲣⲁⲱ̀ ⲡⲉ. ⲟⲩⲟϩ ⲁϥⲓ̀ⲣⲓ ⲛ̀ⲟⲩⲥⲱ ⲉ̀ⲛⲉϥⲁ̀ⲗⲱⲟⲩⲓ̀ ⲧⲏⲣⲟⲩ ⲁϥⲉⲣⲫⲙⲉⲩⲓ̀<sup class="footnote">36</sup> ⲛ̀ϯⲁⲣⲭⲏ ⲛ̀ⲧⲉ ⲡⲓⲣⲉϥⲟⲩⲱⲧϩ. ⲛⲉⲙ ϯⲁⲣⲭⲏ ⲛ̀ⲧⲉ ⲡⲓⲁⲙⲣⲉ<sup class="footnote">28</sup> ϧⲉⲛ ⲑⲙⲏϯ ⲛ̀ⲛⲉϥⲁ̀ⲗⲱⲟⲩⲓ̀.</em></p>
						<p>21. <em>Ⲟⲩⲟϩ ⲁϥⲧⲁϩⲟ ⲙ̀ⲡⲓⲣⲉϥⲟⲩⲱⲧϩ<sup class="footnote">37</sup> ⲉ̀ϫⲉⲛ ⲧⲉϥⲁⲣⲭⲏ. ⲁϥϯ<sup class="footnote">38</sup> ⲙ̀ⲡⲓⲁ̀ⲫⲟⲧ ⲉ̀ⲧϫⲓϫ ⲙ̀ⲫⲁⲣⲁⲱ̀.</em></p>
						<p>22. <em>ⲡⲓⲁⲙⲣⲉ<sup class="footnote">39</sup> ⲇⲉ ⲁϥⲁϣϥ. ⲕⲁⲧⲁ ⲫⲣⲏϯ ⲉⲧⲁϥⲃⲱⲗ ⲛ̀ϫⲉ ⲓⲱⲥⲏⲫ.</em></p>
						<p>23. <em>ⲙ̀ⲡⲉϥⲉⲣⲫⲙⲉⲩⲓ̀ ⲇⲉ ⲛ̀ⲓⲱⲥⲏⲫ ⲛ̀ϫⲉ ⲡⲓⲣⲉϥⲟⲩⲱⲧϩ. ⲁⲗⲗⲁ ⲁϥⲉⲣⲡⲱⲃϣ.</em></p>
					</div>
					<p class="footnote">— 1. Vat. <em>ⲁⲙⲃⲣⲉ</em>. </p>
					<p class="footnote">— 2. Vat. — <em>ⲉ</em>. </p>
					<p class="footnote">— 3. Vat. <em>ⲟⲩⲟϩ ⲁϥⲧⲏⲓⲧⲟⲩ</em>. </p>
					<p class="footnote">4. Vat. — <i>depuis</i> <em>ⲛⲁϥϯ</em>. Ce passage avait également été omis dans la traduction arabe du ms. de Paris.</p>
					<p class="footnote">— 5. Vat. <em>ⲁⲩⲛⲁⲩ ⲉⲟⲩⲣⲁⲥⲟⲩⲓ ⲙ̀ⲡⲃ̅ ⲫⲟⲩⲁⲓ ⲫⲟⲩⲁⲓ ⲁϥⲛⲁⲩ ⲉⲧⲉϥⲣⲁⲥⲟⲩⲓ</em>. </p>
					<p class="footnote">— 6. Vat. <em>ⲧⲉϥⲣⲁⲥⲟⲩⲓ</em>. </p>
					<p class="footnote">— 7. Vat. <em>ⲉⲩϣⲧⲉⲣⲑⲱⲣ</em>. </p>
					<p class="footnote">— 8. Vat. <em>ⲛ̀ϥϣⲟⲡ</em>. </p>
					<p class="footnote">— 9. Vat. <em>ⲉⲑⲛⲁⲃⲟⲗⲥ</em>. </p>
					<p class="footnote">—10. Vat. <em>ⲛ̀ϧⲣⲏⲓ</em>, — <em>ϫⲉ</em>. </p>
					<p class="footnote">— 11. Vat. <em>ⲛⲉ</em>. </p>
					<p class="footnote">— 12. Vat. — <em>ⲉ</em>. </p>
					<p class="footnote">13. Vat. <em>ⲛⲁⲣⲉ ⲡⲁⲫⲟⲧ ⲙ̀ⲫⲁⲣⲁⲱ ϧⲉⲛ ⲧⲁϫⲓϫ</em>. </p>
					<p class="footnote">— 14. Vat. <em>ⲟⲩⲟϩ ⲁⲓϭⲓ</em>. </p>
					<p class="footnote">— 15. Vat. <em>ⲛⲉⲛϫⲓϫ</em>. </p>
					<p class="footnote">— 16. Vat. — <em>ⲟⲩⲟϩ</em>. </p>
					<p class="footnote">17. Vat. <em>ϥⲛⲁⲉⲣⲫⲙⲉⲩⲓ ⲛ̀ϫⲉ ⲫⲁⲣⲁⲱ</em>. </p>
					<p class="footnote">— 18. Vat. <em>ⲉϥⲉⲭⲁⲕ</em>. </p>
					<p class="footnote">— 19. Vat. <em>ⲉϧⲣⲏⲓ</em>. </p>
					<p class="footnote">— 20. Vat. <em>ⲟⲩⲡⲉⲑⲛⲁⲛⲉϥ</em>. </p>
					<p class="footnote">— 21. Vat. <em>ⲛ̀ϧⲏⲧⲕ</em>. </p>
					<p class="footnote">— 22. Vat. <em>ⲉⲑⲃⲏⲧⲧ</em>. </p>
					<p class="footnote">— 23. Vat. — <em>ⲉⲃⲟⲗ</em>. </p>
					<p class="footnote">— 24. Vat. <em>ⲙ̀ⲡⲁⲓⲙⲁ</em>. </p>
					<p class="footnote">— 25. Vat. <em>ⲁⲩϩⲓⲧⲧ</em>. </p>
					<p class="footnote">— 26. Vat. <em>ϣⲧⲉⲕⲟ</em>. </p>
					<p class="footnote">— 27. Vat. <em>ⲁϥⲛⲁⲩ</em>. </p>
					<p class="footnote">— 28. Vat. <em>ⲁⲙⲃⲣⲉ</em>. </p>
					<p class="footnote">29. Vat. <em>ⲕⲟⲛⲧⲣⲓⲧⲏⲥ</em>. </p>
					<p class="footnote">— 30. Vat. <em>ⲛ̀ϧⲣⲏⲓ</em>. </p>
					<p class="footnote">—31. Vat. <em>ⲟⲩⲟϩ ⲛⲁⲣⲉ</em>. </p>
					<p class="footnote">— 32. Vat. <em>ⲟⲩⲟϩ ⲉⲣⲉ</em>. </p>
					<p class="footnote">— 33. Vat. <em>ⲛⲧⲉⲕⲛⲁϩⲃⲓ</em>. </p>
					<p class="footnote">— 34. Vat. + <em>ⲟⲩⲟϩ</em>. </p>
					<p class="footnote">— 35. Vat. + <em>ⲟⲩⲟϩ</em>. </p>
					<p class="footnote">— 36. Vat. + <em>ⲟⲩⲟϩ</em>. </p>
					<p class="footnote">— 37. Vat. <em>ⲁϥⲧⲁϩⲉ ⲡⲓⲣⲉϥⲟⲩⲱⲧϩ</em>. </p>
					<p class="footnote">— 38. Vat. + <em>ⲟⲩⲟϩ</em>. </p>
					<p class="footnote">— 39. Vat. <em>ⲁⲙⲃⲣⲉ</em>. </p>
					<h5>XLI.</h5>
					<div>
						<p>1. <em>Ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲣⲟⲙⲡⲓ ⲃ̅ϯ ⲛ̀ⲉ̀ϩⲟⲟⲩ. ⲫⲁⲣⲁⲱ̀ ⲁϥⲛⲁⲩ ⲉ̀ⲟⲩⲣⲁⲥⲟⲩⲓ̀. ⲓⲥϫⲉⲕ ⲛⲁϥⲟ̀ϩⲓ ⲉ̀ⲣⲁⲧϥ ⲡⲉ ϩⲓϫⲉⲛ ⲫⲓⲁ̀ⲣⲟ.</em></p>
						<p>2. <em>Ϩⲏⲡⲡⲉ<sup class="footnote">1</sup> ⲙ̀ⲫⲣⲏϯ ⲛⲉ ⲉ̀ⲃⲟⲗ ϧⲉⲛ ⲫⲓⲁ̀ⲣⲟ. ⲛⲁⲩⲛⲏⲟⲩ ⲉ̀ⲡϣⲱⲓ ⲡⲉ ⲛ̀ϫⲉ ⲍ̅ ⲛⲉ̀ϩⲉ ⲉ̀ⲛⲁⲛⲉⲩ<sup class="footnote">2</sup> ϧⲉⲛ ⲡⲟⲩⲥⲙⲟⲧ. ⲟⲩⲟϩ ⲉⲩⲥⲟⲧⲡ ϧⲉⲛ ⲛⲟⲩⲁ̀ϥⲟⲩⲓ̀. ⲛⲁⲩⲙⲟⲛⲓ<sup class="footnote">3</sup> ⲡⲉ ϧⲉⲛ ⲡⲓⲁ̀ⲭⲓ.</em></p>
						<p>3. <em>ⲕⲉⲍ̅ ⲇⲉ<sup class="footnote">4</sup> ⲛ̀ⲉ̀ϩⲉ ⲛⲁⲩⲛⲏⲟⲩ ⲉ̀ⲡϣⲱⲓ. ⲙⲉⲛⲉⲛⲥⲁ ⲛⲁⲓ ⲉⲃⲟⲗ ϧⲉⲛ ⲫⲓⲁ̀ⲣⲟ. ⲉⲩϫⲁⲓⲱⲟⲩ ϧⲉⲛ ⲡⲟⲩⲥⲙⲟⲧ. ⲟⲩⲟϩ ⲉⲩϣⲟⲙ ϧⲉⲛ ⲛⲟⲩⲁ̀ϥⲟⲩⲓ̀. ⲛⲁⲩⲙⲟⲛⲓ<sup class="footnote">5</sup> ϧⲁⲧⲉⲛ ⲛⲓⲉ̀ϩⲱⲟⲩ. ⲓⲥⲕⲉⲛ<sup class="footnote">6</sup> ⲫⲓⲁ̀ⲣⲟ.</em></p>
						<p>4. <em>Ⲟⲩⲟϩ ⲁ̀ ϯⲍ̅ ⲛ̀ⲉ̀ϩⲉ ⲉⲧϫⲁⲓⲱⲟⲩ<sup class="footnote">7</sup> ϧⲉⲛ ⲡⲟⲩⲥⲙⲟⲧ. ⲟⲩⲟϩ ⲉⲩϣⲟⲙ ϧⲉⲛ ⲛⲟⲩⲥⲁⲣⲝ. ⲁⲩⲱⲙⲕ ⲛ̀ϯⲍ̅ ⲛ̀ⲉ̀ϩⲉ<sup class="footnote">8</sup>. ⲉⲑⲛⲁⲛⲉⲩ ϧⲉⲛ ⲡⲟⲩⲥⲙⲟⲧ. ⲟⲩⲟϩ ⲉⲩⲥⲟⲧⲡ<sup class="footnote">9</sup> ϧⲉⲛ ⲛⲟⲩⲁ̀ϥⲟⲩⲓ̀. Ⲁϥⲧⲱⲛϥ ⲇⲉ ⲛ̀ϫⲉ ⲫⲁⲣⲁⲱ̀.</em></p>
						<p>5. <em>Ⲟⲩⲟϩ ⲁϥⲛ̀ⲕⲟⲧ ⲉ̀ⲧⲓ<sup class="footnote">10</sup>. ⲟⲩⲟϩ ⲁϥⲛⲁⲩ ⲉ̀ⲕⲉⲣⲁⲥⲟⲩⲓ̀ ⲙ̀ⲙⲁϩⲃ̅ϯ. ϩⲏⲡⲡⲉ<sup class="footnote">11</sup> ⲛⲁⲩⲛⲏⲟⲩ ⲉ̀ⲡϣⲱⲓ ⲛ̀ϫⲉ ⲍ̅ ⲛ̀ϧⲉⲙⲥ ϧⲉⲛ ⲟⲩⲗⲁϧⲉⲙ ⲛ̀ⲟⲩⲱⲧ. ⲉⲩϫⲟⲛⲧ. ⲟⲩⲟϩ ⲉⲛⲁⲛⲉⲩ.</em></p>
						<p>6. <em>Ⲟⲩⲟϩ ⲓⲥ ⲕⲉⲍ̅ ⲛ̀ϧⲉⲙⲥ ⲉⲩϣⲟⲙ. ⲉⲩⲟⲓ ⲛ̀ϫⲓⲙⲫⲉϩ. ⲛⲁⲩⲛⲏⲟⲩ ⲉ̀ⲡϣⲱⲓ ⲙⲉⲛⲉⲛⲥⲱⲟⲩ.</em></p>
						<p>7. <em>Ⲟⲩⲟϩ ⲁ̀ⲡⲓⲍ̅ ⲛ̀ϧⲉⲙⲥ ⲉⲩϣⲟⲙ. ⲉⲧⲟⲓ<sup class="footnote">12</sup> ⲛ̀ϫⲓⲙⲫⲉϩ. ⲁⲩⲱⲙⲕ ⲙ̀ⲡⲓⲍ̅ ⲛ̀ϧⲉⲙⲥ ⲉⲧⲥⲟⲧⲡ. ⲟⲩⲟϩ ⲉⲧϫⲟⲛⲧ. ⲁϥⲧⲱⲛϥ ⲇⲉ ⲛ̀ϫⲉ ⲫⲁⲣⲁⲱ̀. ⲟⲩⲟϩ<sup class="footnote">13</sup> ⲛⲉ ⲟⲩⲣⲁⲥⲟⲩⲓ̀ ⲧⲉ.</em></p>
						<p>8. <em>Ⲁⲥϣⲱⲡⲓ ⲇⲉ ⲉⲧⲁ ⲧⲟⲟⲩⲓ̀ ϣⲱⲡⲓ. ⲁⲥϣⲑⲟⲣⲧⲉⲣ ⲛ̀ϫⲉ ⲧⲉϥⲯⲩⲭⲏ. ⲟⲩⲟϩ ⲁϥⲟⲩⲱⲣⲡ ⲁϥⲙⲟⲩϯ ⲉ̀ ⲛⲓⲥⲫⲣⲁⲛϣ ⲛ̀ⲧⲉ ⲭⲏⲙⲓ. ⲛⲉⲙ ⲛⲓⲥⲁⲃⲉⲩ ⲧⲏⲣⲟⲩ. ⲁ<sup class="footnote">14</sup> ⲫⲁⲣⲁⲱ̀ ϫⲉ ⲧⲉϥⲣⲁⲥⲟⲩⲓ̀<sup class="footnote">15</sup> ⲛⲱⲟⲩ. ⲟⲩⲟϩ ⲛⲉ ⲙ̀ⲙⲟⲛ ⲫⲏ ⲉⲧⲧⲁⲙⲟ ⲙ̀ⲫⲁⲣⲁⲱ̀ ⲉ̀ⲣⲟⲥ ⲡⲉ.</em></p>
						<p>9. <em>Ⲟⲩⲟϩ ⲁ̀ ⲡⲓⲣⲉϥⲟⲩⲱⲧϩ ⲥⲁϫⲓ ⲛⲉⲙ ⲫⲁⲣⲁⲱ̀ ⲉϥϫⲱ ⲙ̀ⲙⲟⲥ. ϫⲉ ϯⲓ̀ⲣⲓ ⲙ̀ⲫⲙⲉⲩⲓ̀ ⲙ̀ⲡⲁⲛⲟⲃⲓ ⲙ̀ⲫⲟⲟⲩ.</em></p>
						<p>10. <em>Ⲫⲁⲣⲁⲱ̀ ⲁϥϫⲱⲛⲧ ⲉ̀ ⲛⲉϥⲁ̀ⲗⲱⲟⲩⲓ̀. ⲟⲩⲟϩ ⲁϥⲭⲁⲛ ϧⲉⲛ ⲡⲓϣⲧⲉⲕⲟ. ϧⲉⲛ ⲡⲏⲓ ⲙ̀ⲡⲓⲁⲣⲭⲓⲙⲁⲅⲓⲣⲟⲥ<sup class="footnote">16</sup>. ⲁⲛⲟⲕ ⲛⲉⲙ ⲡⲓⲁⲙⲣⲉ<sup class="footnote">17</sup>.</em></p>
						<p>11. <em>Ⲟⲩⲟϩ ⲁⲛⲛⲁⲩ ⲉ̀ⲟⲩⲣⲁⲥⲟⲩⲓ̀<sup class="footnote">18</sup> ϧⲉⲛ ⲟⲩⲉϫⲱⲣϩ ⲛ̀ⲟⲩⲱⲧ. ⲁⲛⲟⲕ ⲛⲉⲙⲁϥ ⲫⲟⲩⲁⲓ ⲫⲟⲩⲁⲓ. ⲁϥⲛⲁⲩ ⲕⲁⲧⲁ ⲧⲉϥⲣⲁⲥⲟⲩⲓ̀.</em></p>
						<p>12. <em>Ⲛⲁϥⲭⲏ ⲇⲉ ⲙ̀ⲙⲁⲩ ⲛⲉⲙⲁⲛ ⲡⲉ ⲛ̀ϫⲉ ⲟⲩϧⲉⲗϣⲓⲣⲓ ⲛ̀ⲁⲗⲟⲩ ⲛ̀ϩⲉⲃⲣⲉⲟⲥ ⲛ̀ⲧⲉ ⲡⲓⲁⲣⲭⲓⲙⲁⲅⲓⲣⲟⲥ<sup class="footnote">16</sup>. ⲟⲩⲟϩ ⲁⲛⲥⲁϫⲓ ⲛ̀ⲛⲉⲛⲣⲁⲥⲟⲩⲓ̀ ϧⲁⲧⲟⲧϥ.</em></p>
						<p>13. <em>Ⲁϥⲃⲟⲗⲟⲩ<sup class="footnote">19</sup> ⲛⲁⲛ. ⲟⲩⲟϩ ⲁⲥϣⲱⲡⲓ ⲙ̀ⲡⲓⲣⲏϯ ⲉⲧⲁϥⲃⲟⲗⲟⲩ ⲛⲁⲛ. ⲡⲁⲓⲣⲏϯ ⲁⲥϣⲱⲡⲓ ⲁⲛⲟⲕ ⲙⲉⲛ. ⲁⲕⲭⲁⲧ ⲉϫⲉⲛ ⲧⲁⲁⲣⲭⲏ. ⲫⲏ ⲙⲉⲛ ⲁⲕⲁϣϥ<sup class="footnote">20</sup>.</em></p>
						<p>14. <em>Ⲁϥⲟⲩⲱⲣⲡ ⲇⲉ ⲛ̀ϫⲉ ⲫⲁⲣⲁⲱ̀. ⲁϥⲙⲟⲩϯ ⲉ̀ ⲓⲱⲥⲏⲫ ⲁϥⲉⲛϥ<sup class="footnote">21</sup> ⲉ̀ⲃⲟⲗ ϧⲉⲛ ⲡⲓϣⲧⲉⲕⲟ. ⲟⲩⲟϩ ⲁⲩϧⲉⲕϫⲱϥ. ⲁⲩϣⲉⲃⲧ<sup class="footnote">22</sup> ⲧⲉϥⲥⲧⲟⲗⲏ ⲟⲩⲟϩ ⲁϥⲓ̀ ϩⲁ ⲫⲁⲣⲁⲱ̀.</em></p>
						<p>15. <em>ⲡⲉϫⲉ<sup class="footnote">23</sup> ⲫⲁⲣⲁⲱ̀ ⲇⲉ<sup class="footnote">24</sup> ⲛ̀ⲓⲱⲥⲏⲫ. ϫⲉ ⲟⲩⲣⲁⲥⲟⲩⲓ̀ ⲁⲓⲛⲁⲩ ⲉⲣⲟⲥ. ⲟⲩⲟϩ ϥϣⲟⲡ ⲁⲛ ⲛ̀ϫⲉ ⲫⲏ ⲉⲧⲛⲁⲃⲟⲗⲥ. ⲁⲛⲟⲕ ⲇⲉ ⲁⲓⲥⲱⲧⲉⲙ ⲉⲑⲃⲏⲧⲕ ⲉⲩϫⲱ ⲙ̀ⲙⲟⲥ. ϫⲉ ⲕⲥⲱⲧⲉⲙ ⲉ̀ϩⲁⲛⲣⲁⲥⲟⲩⲓ̀. ⲟⲩⲟϩ ⲕⲃⲱⲗ ⲙ̀ⲙⲱⲟⲩ.</em></p>
						<p>16. <em>Ⲁϥⲉ̀ⲣⲟⲩⲱ̀ ⲇⲉ ⲛ̀ϫⲉ ⲓⲱⲥⲏⲫ ⲡⲉϫⲁϥ ⲙ̀ⲫⲁⲣⲁⲱ̀. ϫⲉ ⲁϭⲛⲉ<sup class="footnote">25</sup> ⲫϯ ⲛ̀ⲛⲟⲩⲉⲣⲟⲩⲱ̀ ⲙ̀ⲡⲓⲟⲩϫⲁⲓ ⲙ̀ⲫⲁⲣⲁⲱ̀.</em></p>
						<p>17. <em>Ⲁϥⲥⲁϫⲓ ⲇⲉ ⲛ̀ϫⲉ ⲫⲁⲣⲁⲱ̀. ⲛⲉⲙ ⲓⲱⲥⲏⲫ ⲉϥϫⲱ ⲙ̀ⲙⲟⲥ. ϫⲉ ⲛ̀ϩⲣⲏⲓ<sup class="footnote">26</sup> ϧⲉⲛ ⲧⲁⲓⲣⲁⲥⲟⲩⲓ̀<sup class="footnote">27</sup>. ⲓⲥϫⲉⲕ ⲛⲁⲓⲟ̀ϩⲓ ⲉ̀ⲣⲁⲧ ⲉⲥⲕⲉⲛ<sup class="footnote">28</sup> ⲛⲉⲛⲥⲫⲟⲧⲟⲩ ⲙ̀ⲫⲓⲁ̀ⲣⲟ.</em></p>
						<p>18. <em>Ⲟⲩⲟϩ ⲙ̀ⲫⲣⲏϯ ⲛⲁⲩⲛⲏⲟⲩ<sup class="footnote">29</sup> ⲉ̀ⲡϣⲱⲓ ϧⲉⲛ ⲫⲓⲁⲣⲟ. ⲛ̀ϫⲉ ⲍ̅ ⲛ̀ⲉ̀ϩⲉ. ⲉⲛⲁⲛⲉⲩ ϧⲉⲛ ⲡⲟⲩⲥⲙⲟⲧ. ⲟⲩⲟϩ ⲉⲩⲥⲟⲧⲡ ϧⲉⲛ ⲛⲟⲩⲁ̀ϥⲟⲩⲓ̀. ⲛⲁⲩⲙⲟⲛⲓ<sup class="footnote">30</sup> ⲡⲉ ϧⲉⲛ ⲡⲓⲁ̀ⲭⲓ.</em></p>
						<p>19. <em>ϩⲏⲡⲡⲉ<sup class="footnote">31</sup> ⲓⲥ ⲕⲉⲍ̅ ⲛ̀ⲉ̀ϩⲉ ⲛⲁⲩⲛⲏⲟⲩ ⲉ̀ⲡϣⲱⲓ ⲥⲁⲙⲉⲛϩⲏⲟⲩ<sup class="footnote">32</sup> ⲉⲃⲟⲗ ϧⲉⲛ ⲫⲓⲁ̀ⲣⲟ ⲉⲩϩⲱⲟⲩ. ⲟⲩⲟϩ ⲉⲩϫⲁⲓⲱⲟⲩ ϧⲉⲛ ⲡⲟⲩⲥⲙⲟⲧ. ⲟⲩⲟϩ ⲉⲩϣⲟⲙ ϧⲉⲛ ⲛⲟⲩⲁ̀ϥⲟⲩⲓ̀. ⲙ̀ⲡⲓⲛⲁⲩ ⲉ̀ⲟⲩⲟⲛ ⲉϥϫⲁⲓⲱⲟⲩ ⲙ̀ⲡⲟⲩⲣⲏϯ ϧⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p>20. <em>Ⲟⲩⲟϩ ⲁ̀ ϯⲍ̅ ⲛ̀ⲉ̀ϩⲉ ⲉⲧϫⲁⲓⲱⲟⲩ. ⲟⲩⲟϩ ⲉⲧϣⲟⲙ. ⲁⲩⲱⲙⲕ ⲛ̀ϯⲍ̅ ⲛ̀ⲉ̀ϩⲉ ⲛ̀ⲧⲉ ϣⲟⲣⲡ. ⲉⲑⲛⲁⲛⲉⲩ ⲟⲩⲟϩ ⲉⲧⲥⲟⲧⲡ. ⲁⲩϣⲉ<sup class="footnote">33</sup> ⲛⲱⲟⲩ ⲉϧⲟⲩⲛ ⲉ̀ⲧⲟⲩⲛⲉϫⲓ<sup class="footnote">34</sup>.</em></p>
						<p>21. <em>Ⲟⲩⲟϩ ⲛⲁⲣⲉ ⲛⲟⲩϩⲟ<sup class="footnote">35</sup> ϫⲁⲓⲱⲟⲩ ⲡⲉ<sup class="footnote">36</sup> ⲙ̀ⲫⲣⲏϯ ⲛ̀ϣⲟⲣⲡ ⲟⲛ. ⲁⲓⲧⲱⲛⲧ ⲇⲉ ⲟⲩⲟϩ ⲁⲓⲉⲛⲕⲟⲧ<sup class="footnote">37</sup>.</em></p>
						<p>22. <em>Ⲁⲓⲛⲁⲩ ⲟⲛ ϧⲉⲛ ⲟⲩⲣⲁⲥⲟⲩⲓ̀ ⲙ̀ⲫⲣⲏϯ<sup class="footnote">38</sup> ⲓⲥ ⲕⲉⲍ̅ ⲛ̀ϧⲉⲙⲥ ⲉⲩⲛⲏⲟⲩ ⲉ̀ⲡϣⲱⲓ ϧⲉⲛ ⲟⲩⲗⲁⲭⲉⲙ ⲛ̀ⲟⲩⲱⲧ ⲉⲩϫⲟⲛⲧ<sup class="footnote">39</sup>. ⲟⲩⲟϩ ⲉⲛⲁⲛⲉⲩ.</em></p>
						<p>23. <em>ⲕⲉⲍ̅ ⲇⲉ ⲛ̀ϧⲉⲙⲥ ⲉⲩϣⲟⲙ. ⲉⲩⲟⲓ<sup class="footnote">40</sup> ⲛ̀ϫⲓⲙⲫⲉϩ ⲛⲁⲩⲛⲏⲟⲩ ⲉ̀ⲡϣⲱⲓ ϧⲁⲑⲟⲩⲱⲟⲩ<sup class="footnote">41</sup> ⲡⲉ.</em></p>
						<p>24. <em>Ⲟⲩⲟϩ ⲁ̀ ⲡⲓⲍ̅ ⲛ̀ϧⲉⲙⲥ ⲉⲧϣⲟⲙ. ⲉⲧⲟⲓ<sup class="footnote">42</sup> ⲛ̀ϫⲓⲙⲫⲉϩ. ⲁⲩⲱⲙⲕ ⲙ̀ⲡⲓⲍ̅ ⲛ̀ϧⲉⲙⲥ ⲉⲑⲛⲁⲛⲉⲩ. ⲟⲩⲟϩ ⲉⲧϫⲟⲛⲧ. ⲁⲓϫⲉ ⲧⲁⲣⲁⲥⲟⲩⲓ̀ ⲟⲩⲛ ⲛ̀ⲛⲓⲥⲫⲣⲁⲛϣ ⲛ̀ⲧⲉ ⲭⲏⲙⲓ<sup class="footnote">43</sup> ⲟⲩⲟϩ ⲛⲉ ⲙ̀ⲙⲟⲛ ⲫⲏ ⲉⲧⲛⲁⲧⲁⲙⲟ ⲙ̀ⲙⲟⲓ ⲉ̀ⲣⲟⲥ.</em></p>
						<p>25. <em>Ⲟⲩⲟϩ ⲡⲉϫⲉ ⲓⲱⲥⲏⲫ ⲙ̀ⲫⲁⲣⲁⲱ̀. ϫⲉ ⲑⲣⲁⲥⲟⲩⲓ̀ ⲙ̀ⲫⲁⲣⲁⲱ̀<sup class="footnote">44</sup> ⲟⲩⲓ ⲧⲉ. ⲛⲏ ⲉⲧⲉ ⲫϯ ⲛⲁⲁⲓⲧⲟⲩ. ⲁϥⲧⲁⲙⲉ ⲫⲁⲣⲁⲱ̀ ⲉⲣⲱⲟⲩ.</em></p>
						<p>26. <em>ϯ ⲍ̅ ⲛ̀ⲉ̀ϩⲉ ⲉⲑⲛⲁⲛⲉⲩ ⲍ̅ ⲛ̀ⲣⲟⲙⲡⲓ ⲛⲉ. ⲟⲩⲟϩ ⲡⲓⲍ̅ ⲛ̀ϧⲉⲙⲥ ⲉⲑⲛⲁⲛⲉⲩ ⲛ̀ⲣⲟⲙⲡⲓ ⲛⲉ. ⲑⲣⲁⲥⲟⲩⲓ̀ ⲙ̀ⲫⲁⲣⲁⲱ ⲟⲩⲓ ⲧⲉ.</em></p>
						<p>27. <em>Ⲟⲩⲟϩ ϯⲍ̅ ⲛ̀ⲉ̀ϩⲉ ⲉⲧϣⲟⲙ ⲉⲧϫⲁⲓⲱⲟⲩ ⲟⲩⲟϩ ⲉⲧϩⲱⲟⲩ. ⲉⲑⲛⲏⲟⲩ ⲉ̀ⲡϣⲱⲓ ⲥⲁⲙⲉⲛϩⲏⲟⲩ ⲍ̅ ⲛ̀ⲣⲟⲙⲡⲓ ⲛⲉ. ⲟⲩⲟϩ ⲡⲓⲍ̅ ⲛ̀ϧⲉⲙⲥ ⲉⲧϣⲟⲙ ⲉⲧⲟⲓ ⲛ̀ϫⲓⲙⲫⲉϩ ⲍ̅ ⲛ̀ⲣⲟⲙⲡⲓ ⲛⲉ. Ⲉⲩⲉ̀ϣⲱⲡⲓ ⲛ̀ϫⲉ ⲍ̅ ⲛ̀ⲣⲟⲙⲡⲓ ⲛ̀ϩⲕⲟ.</em></p>
						<p>28. <em>ⲡⲓⲥⲁϫⲓ ⲉⲧⲁⲓϫⲟϥ ⲙ̀ⲫⲁⲣⲁⲱ̀. ϫⲉ ⲛⲏ ⲉⲧⲉ ⲫϯ ⲛⲁⲁⲓⲧⲟⲩ ⲁϥⲧⲁⲙⲉ ⲫⲁⲣⲁⲱ ⲉ̀ⲣⲱⲟⲩ<sup class="footnote">45</sup>.</em></p>
						<p>29. <em>ϩⲏⲡⲡⲉ<sup class="footnote">46</sup> ⲓⲥ ⲍ̅ ⲛ̀ⲣⲟⲙⲡⲓ ⲛ̀ϩⲉⲛⲟⲩϥⲓ ⲥⲉⲛⲏⲟⲩ. ⲉ̀ⲛⲁϣⲱⲟⲩ ϧⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p>30. <em>ⲙⲉⲛⲉⲛⲥⲁ ⲛⲁⲓ ⲇⲉ ⲉⲩⲉ̀ⲓ̀ ⲛ̀ϫⲉ ⲕⲉⲍ̅<sup class="footnote">47</sup> ⲛ̀ⲣⲟⲙⲡⲓ ⲛ̀ϩⲃⲱⲛ. Ⲟⲩⲟϩ ⲉⲩⲉ̀ⲉⲣⲡⲱⲃϣ [ⲙ̀ⲡⲓϧⲓⲥⲓ<sup class="footnote">48</sup>] ⲉⲧⲛⲁϣⲱⲡⲓ<sup class="footnote">49</sup> ϧⲉⲛ ⲭⲏⲙⲓ. ⲉ̀ⲣⲉ<sup class="footnote">50</sup> ⲡⲓϩⲕⲟ ⲙⲟⲩⲛⲕ ⲙ̀ⲡⲓⲕⲁϩⲓ.</em></p>
						<p>31. <em>Ⲟⲩⲟϩ ⲛ̀ⲛⲟⲩⲥⲟⲩⲉⲛ ⲡⲓϩⲉⲛⲟⲩϥⲓ ϩⲓϫⲉⲛ ⲡⲓⲕⲁϩⲓ ⲉⲃⲟⲗ ϧⲉⲛ ⲡⲓϩⲕⲟ ⲉⲧⲛⲁϣⲱⲡⲓ<sup class="footnote">51</sup> ⲙⲉⲛⲉⲛⲥⲁ ⲛⲁⲓ. Ⲉϥⲉ̀ϣⲱⲡⲓ ⲅⲁⲣ ⲉϥϫⲟⲣ ⲉ̀ⲙⲁϣⲱ.</em></p>
						<p>32. <em>ⲉ̀ⲫⲙⲁ ϫⲉ ⲑⲣⲁⲥⲟⲩⲓ̀ ⲙ̀ⲫⲁⲣⲁⲱ ⲁⲥⲉⲣⲃ̅ϯ<sup class="footnote">52</sup>. ϫⲉ ϥⲛⲁⲉⲣⲙⲉⲑⲙⲏⲓ ⲛ̀ϫⲉ ⲡⲓⲥⲁϫⲓ ⲉ̀ⲃⲟⲗ ϩⲓⲧⲉⲛ ⲫϯ. ⲟⲩⲟϩ ⲫϯ ⲛⲁⲁⲓϥ ⲛ̀ⲭⲱⲗⲉⲙ.</em></p>
						<p>33. <em>ϯⲛⲟⲩ ϫⲉ<sup class="footnote">53</sup> ⲥⲟϭⲛⲓ ⲛⲁⲕ ⲛ̀ⲟⲩⲣⲱⲙⲓ ⲛ̀ⲥⲁⲃⲉ. ⲟⲩⲟϩ ⲛ̀ⲕⲁⲧϩⲏⲧ. ⲧⲁϩⲟϥ<sup class="footnote">54</sup> ⲉϫⲉⲛ ⲡⲕⲁϩⲓ ⲛ̀ⲭⲏⲙⲓ.</em></p>
						<p>34. <em>Ⲟⲩⲟϩ ⲙⲁⲣⲉϥⲓ̀ⲣⲓ ⲛ̀ϫⲉ ⲫⲁⲣⲁⲱ. ⲙⲁⲣⲉϥⲭⲱ<sup class="footnote">55</sup> ⲛ̀ϩⲁⲛⲧⲟⲡⲁⲣⲭⲏⲥ ϩⲓϫⲉⲛ ⲡⲓⲕⲁϩⲓ. ⲟⲩⲟϩ ⲙⲁⲣⲟⲩϭⲓ ⲙ̀ⲡⲓⲣⲉⲉ̅ ⲛ̀ⲧⲉ ⲛⲓⲟⲩⲧⲁϩ<sup class="footnote">56</sup> ⲛ̀ⲧⲉ ⲡⲕⲁϩⲓ ⲛ̀ⲭⲏⲙⲓ. ⲛ̀ϯⲍ̅ ⲛ̀ⲣⲟⲙⲡⲓ ⲛ̀ϩⲉⲛⲟⲩϥⲓ.</em></p>
						<p>35. <em>Ⲟⲩⲟϩ ⲙⲁⲣⲟⲩⲑⲟⲩⲉⲧ ⲛⲓϧⲣⲏⲟⲩⲓ̀ ⲧⲏⲣⲟⲩ ⲛ̀ⲧⲉ ϯⲍ̅ ⲛ̀ⲣⲟⲙⲡⲓ ⲛ̀ϩⲉⲛⲟⲩϥⲓ ⲉⲑⲛⲏⲟⲩ ⲛⲁⲓ ⲉⲑⲛⲁⲛⲉⲩ. ⲙⲁⲣⲟⲩⲑⲟⲩⲉⲧ<sup class="footnote">57</sup> ⲡⲓⲥⲟⲩⲟ. ⲉ̀ϧⲟⲩⲛ ϧⲁ ⲧϫⲓϫ ⲙ̀ⲫⲁⲣⲁⲱ. ⲛ̀ⲥⲉⲁⲣⲉϩ ⲉ̀ⲛⲓϧⲣⲏⲟⲩⲓ̀ ϧⲉⲛ ⲛⲓⲃⲁⲕⲓ.</em></p>
						<p>36. <em>Ⲟⲩⲟϩ ⲉⲩⲉ̀ϣⲱⲡⲓ ⲛ̀ϫⲉ ⲛⲓϧⲣⲏⲟⲩⲓ̀ ⲉⲩⲁ̀ⲣⲉϩ ⲉ̀ⲣⲱⲟⲩ ⲙ̀ⲡⲓⲕⲁϩⲓ. ⲉϯⲍ̅<sup class="footnote">58</sup> ⲛ̀ⲣⲟⲙⲡⲓ ⲛ̀ϩⲃⲱⲛ ⲉⲧⲛⲁϣⲱⲡⲓ<sup class="footnote">59</sup>. ϧⲉⲛ ⲡⲕⲁϩⲓ ⲛ̀ⲭⲏⲙⲓ. ⲛ̀ⲛⲉ ⲡⲓⲕⲁϩⲓ<sup class="footnote">60</sup> ϥⲱϯ ⲉ̀ⲃⲟⲗ ϧⲉⲛ ⲡⲓϩⲕⲟ.</em></p>
						<p>37. <em>Ⲁ ⲡⲓⲥⲁϫⲓ<sup class="footnote">61</sup> ⲇⲉ ⲣⲁⲛⲉ ⲫⲁⲣⲁⲱ̀ ⲙ̀ⲡⲉϥⲙ̀ⲑⲟ ⲛⲉⲙ ⲡⲉⲙⲑⲟ<sup class="footnote">62</sup> ⲛ̀ⲛⲉϥⲁ̀ⲗⲱⲟⲩⲓ̀ ⲧⲏⲣⲟⲩ.</em></p>
						<p>38. <em>Ⲟⲩⲟϩ ⲡⲉϫⲉ ⲫⲁⲣⲁⲱ ⲛ̀ⲛⲉϥⲁ̀ⲗⲱⲟⲩⲓ̀ ⲧⲏⲣⲟⲩ. ϫⲉ ⲙⲏ ⲧⲉⲛⲛⲁϫⲉⲙ ⲟⲩⲣⲱⲙⲓ ⲙ̀ⲡⲁⲓⲣⲏϯ ⲉ̀ⲟⲩⲟⲛ ⲟⲩⲡ︤ⲛ︦ⲁ︥ ⲛ̀ⲧⲉ ⲫϯ ⲛ̀ϧⲏⲧϥ.</em></p>
						<p>39. <em>Ⲡⲉϫⲉ ⲫⲁⲣⲁⲱ̀ ⲇⲉ ⲛ̀ⲓⲱⲥⲏⲫ. ϫⲉ ⲉⲡⲓⲇⲏ ⲁ ⲫϯ ⲧⲁⲙⲟⲕ ⲉ̀ⲛⲁⲓ ⲧⲏⲣⲟⲩ. ⲙ̀ⲙⲟⲛ ⲣⲱⲙⲓ ⲛ̀ⲥⲁⲃⲉ. ⲟⲩⲟϩ ⲛ̀ⲕⲁⲧϩⲏⲧ ⲙ̀ⲡⲉⲕⲣⲏϯ.</em></p>
						<p>40. <em>ⲛ̀ⲑⲟⲕ ⲉⲕⲉ̀ϣⲱⲡⲓ ϩⲓϫⲉⲛ ⲡⲁⲏⲓ. ⲟⲩⲟϩ ⲡⲁⲙⲏϣ ⲧⲏⲣϥ ⲉϥⲉ̀ⲥⲱⲧⲉⲙ ⲛ̀ⲥⲁⲣⲱⲕ<sup class="footnote">63</sup>. ⲡⲗⲏⲛ ⲡⲁⲑⲣⲟⲛⲟⲥ ⲙ̀ⲙⲁⲩⲁⲧϥ. Ⲉⲓⲉ̀ϣⲱⲡⲓ ⲉⲓϭⲟⲥⲓ ⲉ̀ⲣⲟⲕ ⲙ̀ⲙⲟϥ.</em></p>
						<p>41. <em>Ⲡⲉϫⲉ ⲫⲁⲣⲁⲱ ⲇⲉ ⲛ̀ⲓⲱⲥⲏⲫ. ϫⲉ ϩⲏⲡⲡⲉ ϯⲛⲁⲭⲱ<sup class="footnote">64</sup> ⲙ̀ⲙⲟⲕ ⲙ̀ⲫⲟⲟⲩ. ⲉϫⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p>42. <em>Ⲟⲩⲟϩ ⲁ̀ ⲫⲁⲣⲁⲱ̀ ⲉⲗ ⲡⲉϥϣϭⲟⲩⲣ ⲉ̀ⲃⲟⲗ ϩⲓⲧⲟⲧϥ. ⲁϥⲧⲏⲓϥ ⲉ̀ ⲧϫⲓϫ ⲛ̀ⲓⲱⲥⲏⲫ. ⲟⲩⲟϩ ⲁϥϯ ⲛ̀ⲟⲩϩⲉⲃⲥⲱ ⲛ̀ϣⲉⲛⲥ ⲥⲓⲱⲧϥ. ⲁϥϯ<sup class="footnote">65</sup> ⲛ̀ⲟⲩⲭⲗⲁⲗ ⲛ̀ⲛⲟⲩⲃ ⲛ̀ϧⲏⲧϥ<sup class="footnote">66</sup>.</em></p>
						<p>43. <em>Ⲟⲩⲟϩ ⲁϥⲧⲁⲗⲟϥ ⲉϫⲉⲛ ϯⲃⲉⲣⲉϭⲱⲟⲩⲧⲥ ⲙ̀ⲙⲁϩⲃ̅ϯ. ⲁ̀<sup class="footnote">67</sup> ⲡⲓⲕⲩⲣⲓⲝ ⲱϣ ⲉ̀ⲃⲟⲗ ϧⲁϫⲱϥ ⲟⲩⲟϩ ⲁϥⲭⲁϥ ϩⲓϫⲉⲛ<sup class="footnote">68</sup> ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p>44. <em>Ⲡⲉϫⲉ ⲫⲁⲣⲁⲱ ⲇⲉ ⲛ̀ⲓⲱⲥⲏⲫ. ϫⲉ ⲁⲛⲟⲕ ⲡⲉ ⲫⲁⲣⲁⲱ. ⲁϭⲛⲟⲩⲕ<sup class="footnote">69</sup> ⲛ̀ⲛⲉ ϩⲗⲓ ⲓ̀ⲛⲓ ⲛ̀ⲧⲉϥϫⲓϫ. ⲉϫⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p>45. <em>Ⲁ<sup class="footnote">70</sup> ⲫⲁⲣⲁⲱ̀ ⲙⲟⲩϯ ⲉ̀ⲫⲣⲁⲛ<sup class="footnote">71</sup> ⲛ̀ⲓⲱⲥⲏⲫ. ϫⲉ ⲯⲟⲛⲑⲱⲙⲫⲁⲛⲏⲭ<sup class="footnote">72</sup>. ⲟⲩⲟϩ ⲁϥϯ ⲛⲁϥ ⲛ̀ⲁⲥⲉⲛⲛⲉⲑ ⲧϣⲉⲣⲓ ⲙ̀ⲡⲉⲧⲉⲫⲣⲏ ⲡϩⲟⲛⲧ ⲛ̀ⲱⲛ ϯⲃⲁⲕⲓ ⲉⲩⲥϩⲓⲙⲓ ⲛⲁϥ.</em></p>
						<p>46. <em>ⲓⲱⲥⲏⲫ ⲇⲉ ⲛⲁϥ<sup class="footnote">73</sup> ϧⲉⲛ ⲗ̅ ⲛ̀ⲣⲟⲙⲡⲓ ⲡⲉ. ⲉⲧⲁϥⲟ̀ϩⲓ ⲉ̀ⲣⲁⲧϥ ⲙ̀ⲡⲉⲙⲑⲟ ⲙ̀ⲫⲁⲣⲁⲱ̀ ⲡⲟⲩⲣⲟ ⲛ̀ⲭⲏⲙⲓ. ⲟⲩⲟϩ ⲁϥⲓ̀ ⲛ̀ϫⲉ ⲓⲱⲥⲏⲫ ⲉ̀ⲃⲟⲗ ϩⲁ ⲡϩⲟ ⲙ̀ⲫⲁⲣⲁⲱ̀. ⲁϥⲥⲓⲛⲓ<sup class="footnote">74</sup> ϧⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p>47. <em>Ⲟⲩⲟϩ ⲁⲩⲓ̀ ⲛ̀ϫⲉ ϯⲍ̅ ⲛ̀ⲣⲟⲙⲡⲓ ⲛ̀ϩⲉⲛⲟⲩϥⲓ. ϧⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ. Ⲟⲩⲟϩ ⲁϥⲓ̀ⲣⲓ ⲛ̀ϫⲉ ⲡⲓⲕⲁϩⲓ ⲛ̀ϩⲁⲛⲭⲛⲁⲩ. ϧⲉⲛ ϯⲍ̅<sup class="footnote">75</sup> ⲛ̀ⲣⲟⲙⲡⲓ ⲛ̀ϩⲉⲛⲟⲩϥⲓ. ⲟⲩⲟϩ ⲁϥⲑⲱⲟⲩϯ ⲉ̀ϧⲟⲩⲛ ⲛ̀ⲛⲓϧⲣⲏⲟⲩⲓ̀ ⲧⲏⲣⲟⲩ ⲛ̀ⲧⲉ<sup class="footnote">75</sup> ϯⲍ̅ ⲛ̀ⲣⲟⲙⲡⲓ. ⲉⲧⲁ̀ ⲡⲓϩⲉⲛⲟⲩϥⲓ ϣⲱⲡⲓ ⲛ̀ϧⲏⲧⲟⲩ ϧⲉⲛ ⲡⲕⲁϩⲓ ⲛ̀ⲭⲏⲙⲓ.</em></p>
						<p>48. <em>Ⲟⲩⲟϩ ⲁϥⲭⲁ ⲛⲓϧⲣⲏⲟⲩⲓ<sup class="footnote">76</sup> ⲛ̀ϧⲣⲏⲓ ϧⲉⲛ ⲛⲓⲃⲁⲕⲓ. ⲛⲓϧⲣⲏⲟⲩⲓ̀ ⲛ̀ⲧⲉ ⲛⲓⲙⲉϣϣⲱⲧ ⲛ̀ⲧⲉ ϯⲃⲁⲕⲓ. ⲛⲏ ⲉⲧⲕⲱϯ ⲉ̀ⲣⲟⲥ ⲁϥⲭⲁⲩ ⲛ̀ϧⲏⲧⲥ.</em></p>
						<p>49. <em>Ⲟⲩⲟϩ<sup class="footnote">77</sup> ⲁ̀ ⲓⲱⲥⲏⲫ ⲑⲟⲩⲉⲧ ⲥⲟⲩⲟ̀. ⲙ̀ⲫⲣⲏϯ ⲙ̀ⲡⲓϣⲟ ⲛ̀ⲧⲉ ⲫⲓⲟⲙ. ⲉ̀ⲛⲁϣⲱϥ ⲉ̀ⲙⲁϣⲱ ϣⲁⲧⲟⲩϣⲧⲉⲙϫⲉⲙϫⲟⲙ ⲛ̀ϭⲓⲏ̀ⲡⲓ<sup class="footnote">78</sup> ⲙ̀ⲙⲟϥ. ⲛⲉ ⲙ̀ⲙⲟⲛⲧⲉϥ ⲏ̀ⲡⲓ ⲅⲁⲣ ⲙ̀ⲙⲁⲩ ⲡⲉ.</em></p>
						<p>50. <em>Ⲓⲱⲥⲏⲫ ⲇⲉ ⲁ̀ ϣⲏⲣⲓ ⲃ̅ ϣⲱⲡⲓ ⲛⲁϥ ⲙ̀ⲡⲁⲧⲟⲩⲓ̀ ⲛ̀ϫⲉ ϯⲍ̅ ⲛ̀ⲣⲟⲙⲡⲓ ⲛ̀ϩⲕⲟ. ⲛⲏ ⲉⲧⲁⲥⲙⲁⲥⲟⲩ ⲛⲁϥ ⲛ̀ϫⲉ ⲁⲥⲉⲛⲛⲉⲑ ⲧϣⲉⲣⲓ ⲙ̀ⲡⲉⲧⲉⲫⲣⲏ. ⲡϩⲟⲛⲧ ⲛ̀ⲱⲛ<sup class="footnote">79</sup> ϯⲃⲁⲕⲓ.</em></p>
						<p>51. <em>Ⲁ ⲓⲱⲥⲏⲫ ϯⲣⲉⲛ ⲫⲣⲁⲛ ⲙ̀ⲡⲉϥϣⲟⲣⲡ ⲙ̀ⲙⲓⲥⲓ ϫⲉ ⲙⲁⲛⲁⲥⲥⲏ ϫⲉ ⲁ̀ⲫϯ ⲑⲣⲓⲉⲣⲡⲱⲃϣ ⲛ̀ⲛⲁⲙ̀ⲕⲁϩ ⲛ̀ϩⲏⲧ ⲧⲏⲣⲟⲩ. ⲛⲉⲙ ⲛⲁⲡⲁⲓⲱⲧ.</em></p>
						<p>52. <em>Ⲫⲣⲁⲛ ⲇⲉ ⲙ̀ⲡⲓⲙⲁϩⲃ̅ ⲁϥϯⲣⲉⲛϥ ϫⲉ ⲉⲫⲣⲉⲙ. ϫⲉ ⲁ̀ ⲫϯ ⲑⲣⲓⲁⲓⲁⲓ ϧⲉⲛ ⲡⲕⲁϩⲓ<sup class="footnote">80</sup> ⲙ̀ⲡⲁⲑⲉⲃⲓⲟ̀.</em></p>
						<p>53. <em>Ⲁⲩⲥⲓⲛⲓ ⲇⲉ ⲛ̀ϫⲉ ϯⲍ̅ ⲛ̀ⲣⲟⲙⲡⲓ ⲛ̀ϩⲉⲛⲟⲩϥⲓ. ⲉⲧⲁⲩϣⲱⲡⲓ ϧⲉⲛ ⲡⲕⲁϩⲓ ⲛ̀ⲭⲏⲙⲓ.</em></p>
						<p>54. <em>Ⲟⲩⲟϩ ⲁⲩⲉⲣϩⲏⲧⲥ ⲛ̄ϫⲉ ϯⲍ̅ ⲛ̀ⲣⲟⲙⲡⲓ ⲛ̀ϩⲕⲟ. ⲕⲁⲧⲁ ⲫⲣⲏϯ ⲉⲧⲁ̀ ⲓⲱⲥⲏⲫ ϫⲟⲥ. ⲟⲩⲟϩ ⲁ̀ ⲡⲓϩⲕⲟ ϣⲱⲡⲓ ϧⲉⲛ ⲡⲓⲕⲁϩⲓ ⲧⲏⲣϥ ⲛ̀ⲧⲉ ⲭⲏⲙⲓ. ⲛⲉ ⲙ̀ⲙⲟⲛ ⲱⲓⲕ ϣⲟⲡ ⲡⲉ. ⲟⲩⲟϩ ⲁϥϩⲕⲟ ⲛ̀ϫⲉ ⲡⲓⲕⲁϩⲓ ⲧⲏⲣϥ ⲛ̀ⲧⲉ ⲭⲏⲙⲓ.</em></p>
						<p>55. <em>Ⲁ ⲡⲓⲙⲏϣ ⲇⲉ ⲱϣ ⲉ̀ⲡϣⲱⲓ ϩⲁ ⲫⲁⲣⲁⲱ̀ ⲉⲑⲃⲉ ⲱⲓⲕ. ⲡⲉϫⲉ<sup class="footnote">81</sup> ⲫⲁⲣⲁⲱ̀ ⲇⲉ ⲛ̀ⲛⲓⲣⲉⲙⲛ̀ⲭⲏⲙⲓ ⲧⲏⲣⲟⲩ. ϫⲉ ⲙⲁϣⲉ ⲛⲱⲧⲉⲛ ϩⲁ ⲓⲱⲥⲏⲫ. ⲫⲏ<sup class="footnote">82</sup> ⲉⲧⲉϥⲛⲁϫⲟϥ ⲛⲱⲧⲉⲛ ⲁⲣⲓⲧϥ.</em></p>
						<p>56. <em>ⲛⲁⲣⲉ ⲡⲓϩⲕⲟ ⲅⲁⲣ<sup class="footnote">83</sup> ⲭⲏ ⲡϩⲟ ⲙ̀ⲡⲕⲁϩⲓ ⲧⲏⲣϥ ⲡⲉ<sup class="footnote">84</sup>. Ⲁϥⲟⲩⲱⲛ ⲇⲉ ⲛ̀ϫⲉ ⲓⲱⲥⲏⲫ ⲛ̀ⲛⲓⲁ̀ϩⲱⲣ ⲧⲏⲣⲟⲩ ⲛ̀ⲥⲟⲩⲟ̀. ⲟⲩⲟϩ ⲛⲁϥϯ ⲉ̀ⲃⲟⲗ ⲛ̀ⲛⲓⲣⲉⲙⲛ̀ⲭⲏⲙⲓ ⲧⲏⲣⲟⲩ.</em></p>
						<p>57. <em>Ⲟⲩⲟϩ ⲛⲓⲭⲱⲣⲁ ⲧⲏⲣⲟⲩ ⲉⲧϧⲉⲛⲧ ⲉ̀ⲭⲏⲙⲓ<sup class="footnote">85</sup>. ⲁⲩⲓ̀ ⲉϧⲣⲏⲓ ⲉ̀ⲭⲏⲙⲓ ⲉ̀ϣⲱⲡ ⲛ̀ⲧⲉⲛ ⲓⲱⲥⲏⲫ. ⲁ̀ⲡⲓϩⲕⲟ ⲅⲁⲣ ϫⲉⲙⲛⲟⲙϯ ϩⲓϫⲉⲛ ⲡⲕⲁϩⲓ ⲧⲏⲣϥ.</em></p>
					</div>
					<p class="footnote">— 1. Vat. + <em>ⲟⲩⲟϩ</em>.</p>
					<p class="footnote">— 2. Vat. <em>ⲉⲑⲛⲁⲛⲉⲩ</em>.</p>
					<p class="footnote">— 3. Vat. + <em>ⲟⲩⲟϩ</em>.</p>
					<p class="footnote">— 4. Vat. — <em>ⲇⲉ</em>.</p>
					<p class="footnote">— 5. Vat. <em>ⲟⲩⲟϩ ⲛⲁⲩⲙⲟⲛⲓ ⲛⲉ</em>.</p>
					<p class="footnote">— 6. Vat. <em>ϩⲓⲥⲕⲉⲛ</em>.</p>
					<p class="footnote">— 7. Vat. <em>ⲟⲩⲟϩ ⲉⲧϣⲟⲙ ϧⲉⲛ ⲛⲟⲩⲥⲁⲣⲝ</em>, — <i>le reste</i>.</p>
					<p class="footnote">— 8. Vat. + <em>ⲛ̀ⲧⲉ ϣⲟⲣⲡ</em>.</p>
					<p class="footnote">— 9. Vat. <em>ⲉⲧⲥⲟⲧⲡ</em>.</p>
					<p class="footnote">— 10. Vat. — <em>ⲟⲩⲟϩ ⲁϥⲛ̀ⲕⲟⲧ ⲉ̀ⲧⲓ</em>.</p>
					<p class="footnote">— 11. Vat. + <em>ⲟⲩⲟϩ</em>.</p>
					<p class="footnote">12. Vat. + <em>ⲟⲩⲟϩ</em>.</p>
					<p class="footnote">— 13. Vat. <em>ⲟⲩⲟϩ ϩⲏⲡⲡⲉ</em>.</p>
					<p class="footnote">— 14. Vat. + <em>ⲟⲩⲟϩ</em>.</p>
					<p class="footnote">— 15. Vat. <em>ϯⲣⲁⲥⲟⲩⲓ</em>.</p>
					<p class="footnote">— 16. Vat. <em>ⲁⲣⲭⲏⲙⲁⲅⲓⲣⲟⲥ</em>.</p>
					<p class="footnote">— 17. Vat. <em>ⲁⲙⲃⲣⲉ</em>.</p>
					<p class="footnote">— 18. Vat. + <em>ⲉⲩⲥⲟⲛ</em>.</p>
					<p class="footnote">— 19. Vat. + <em>ⲟⲩⲟϩ</em>.</p>
					<p class="footnote">20. Vat. <em>ⲫⲏ ⲇⲉ ⲉⲁϣϥ</em>.</p>
					<p class="footnote">— 21. Vat. + <em>ⲟⲩⲟϩ</em>.</p>
					<p class="footnote">— 22. Vat. <em>ⲟⲩⲟϩ ⲁⲩϧⲉⲕϩϫⲱϥ. ⲟⲩⲟϩ…</em>.</p>
					<p class="footnote">— 23. Vat. + <em>ⲟⲩⲟϩ</em>.</p>
					<p class="footnote">— 24. Vat. — <em>ⲇⲉ</em>.</p>
					<p class="footnote">— 25. Vat. <em>ⲁⲧϭⲛⲉ</em>.</p>
					<p class="footnote">— 26. Vat. <em>ⲛ̀ϧⲣⲏⲓ</em>.</p>
					<p class="footnote">— 27. Vat. <em>ⲧⲁⲣⲁⲥⲟⲩⲓ</em>.</p>
					<p class="footnote">— 28. Vat. <em>ϩⲓⲥⲕⲉⲛ</em>.</p>
					<p class="footnote">— 29. Vat. <em>ⲉ ⲛⲁⲩⲛⲏⲟⲩ</em>.</p>
					<p class="footnote">— 30. Vat. + <em>ⲟⲩⲟϩ</em>.</p>
					<p class="footnote">— 31. Vat. + <em>ⲟⲩⲟϩ</em>.</p>
					<p class="footnote">— 32. Vat. + <em>ⲡⲉ</em>.</p>
					<p class="footnote">33. Vat. + <em>ⲟⲩⲟϩ</em>.</p>
					<p class="footnote">— 34. Vat. + <em>ⲙ̀ⲡⲟⲩⲟⲩⲱⲛϩ ⲉⲃⲟⲗ ϫⲉ ⲁⲩϣⲉ ⲛⲱⲟⲩ ⲉϧⲟⲩⲛ ⲉⲧⲟⲩⲛⲉϫⲓ</em>. Le texte arabe du ms. de Paris correspond à cette leçon.</p>
					<p class="footnote">— 35. Vat. <em>ⲡⲟⲩϩⲟ</em>.</p>
					<p class="footnote">— 36. Vat. — <em>ⲡⲉ</em>.</p>
					<p class="footnote">— 37. Vat. <em>ⲡⲁⲗⲓⲛⲟⲛ ⲁⲓⲛ̀ⲕⲟⲧ. ⲟⲩⲟϩ ⲁⲓⲛⲁⲩ</em>.</p>
					<p class="footnote">— 38. Vat. <em>ⲟⲩⲟϩ ⲙ̀ⲫⲣⲏϯ ⲛⲍ̅</em>.</p>
					<p class="footnote">— 39. Vat. <em>ⲉⲩϭⲟⲛⲧ</em>.</p>
					<p class="footnote">— 40. Vat. + <em>ⲟⲩⲟϩ</em>.</p>
					<p class="footnote">— 41. Vat. <em>ⲉⲡϣⲱⲓ ⲡⲉ ϧⲁⲑⲟⲩⲱⲟⲩ</em>.</p>
					<p class="footnote">— 42. Vat. + <em>ⲟⲩⲟϩ</em>.</p>
					<p class="footnote">— 43. Vat. — <em>ⲛⲧⲉ ⲭⲏⲙⲓ</em>.</p>
					<p class="footnote">— 44. Vat. <em>ⲛ̀ⲫⲁⲣⲁⲱ</em>.</p>
					<p class="footnote">45. Vat. — <i>depuis le verset</i> 26.</p>
					<p class="footnote">— 46. Vat. + <em>ⲟⲩⲟϩ</em>.</p>
					<p class="footnote">— 47. Vat. — <em>ⲕⲉ</em>.</p>
					<p class="footnote">— 48. <i>En renvoi</i> <em>ⲙ̀ⲡⲓⲥⲓ</em>, <i>le Vat. lit aussi</i> <em>ⲙ̀ⲡⲓⲥⲓ</em>.</p>
					<p class="footnote">— 49. Vat. <em>ⲉⲑⲛⲁϣⲱⲡⲓ</em>.</p>
					<p class="footnote">— 50. Vat. + <em>ⲟⲩⲟϩ</em>.</p>
					<p class="footnote">— 51. Vat. <em>ⲉⲑⲛⲁϣⲱⲡⲓ</em>.</p>
					<p class="footnote">— 52. Vat. — <em>ⲁⲥ-</em>.</p>
					<p class="footnote">— 53. Vat. <em>ⲟⲩⲛ</em>.</p>
					<p class="footnote">— 54. Vat. <em>ⲟⲩⲟϩ ⲧⲁϩⲟϥ ⲉⲣⲁⲧϥ</em>.</p>
					<p class="footnote">— 55. Vat. + <em>ⲟⲩⲟϩ</em>.</p>
					<p class="footnote">56. Vat. <em>ⲛⲓⲟⲩⲧⲁⲩϩ</em>.</p>
					<p class="footnote">— 57. Vat. + <em>ⲟⲩⲟϩ</em>.</p>
					<p class="footnote">— 58. Vat. <em>ⲛ̀ϯⲍ̅</em>.</p>
					<p class="footnote">— 59. Vat. <em>ⲉⲑⲛⲁϣⲱⲡⲓ</em>.</p>
					<p class="footnote">— 60. Vat. <em>ⲟⲩⲟϩ ⲛ̀ⲛⲉ ⲡⲕⲁϩⲓ</em>.</p>
					<p class="footnote">— 61. Vat. <em>ⲛⲓⲥⲁϫⲓ</em>, — <em>ⲇⲉ</em>.</p>
					<p class="footnote">— 62. Vat. <em>ⲙ̀ⲡⲉⲙⲑⲟ</em>.</p>
					<p class="footnote">— 63. Vat. <em>ⲛ̀ⲥⲱⲕ</em>.</p>
					<p class="footnote">— 64. Vat. <em>ϯⲭⲱ</em>.</p>
					<p class="footnote">65. Vat. + <em>ⲟⲩⲟϩ</em>.</p>
					<p class="footnote">— 66. Vat. <em>ⲉϧⲏⲧϥ</em>.</p>
					<p class="footnote">— 67. Vat. + <em>ⲟⲩⲟϩ</em>. </p>
					<p class="footnote">— 68. Vat. <em>ⲉϫⲉⲛ</em>.</p>
					<p class="footnote">— 69. Vat. <em>ⲁⲧϭⲛⲟⲩⲕ</em>.</p>
					<p class="footnote">— 70. Vat. + <em>ⲟⲩⲟϩ</em>.</p>
					<p class="footnote">— 71. Vat. <em>ϯⲣⲉⲛ ⲫⲣⲁⲛ</em>.</p>
					<p class="footnote">— 72. Vat. <em>ⲯⲟⲛⲑⲟⲙⲫⲁⲛⲏⲕ</em> <i>corrigé ensuite</i>: <em>ⲏⲭ</em>.</p>
					<p class="footnote">— 73. Vat. <em>ⲛⲁϥⲭⲏ</em>.</p>
					<p class="footnote">— 74. Vat. + <em>ⲟⲩⲟϩ</em>.</p>
					<p class="footnote">— 75. Vat. <em>ⲛ̀ϯⲍ̅</em>.</p>
					<p class="footnote">76. Vat. <em>ⲁϥⲭⲱ ⲛ̀ⲛⲓϧⲣⲏⲟⲩⲓ</em>.</p>
					<p class="footnote">— 77. Vat. — <em>ⲟⲩⲟϩ</em>.</p>
					<p class="footnote">— 78. Vat. <em>ⲉϭⲓⲏⲡⲓ</em>.</p>
					<p class="footnote">— 79. Vat. — <em>ϯⲃⲁⲕⲓ</em>.</p>
					<p class="footnote">— 80. Vat. <em>ⲡⲕⲁϩⲓ ⲛ̀ⲧⲉ ⲡⲁⲑⲉⲃⲓⲟ</em>.</p>
					<p class="footnote">— 81. Vat. + <em>ⲟⲩⲟϩ</em>, — <em>ⲇⲉ</em>.</p>
					<p class="footnote">82. Vat. + <em>ⲟⲩⲟϩ</em>.</p>
					<p class="footnote">— 83. Vat. <em>ⲇⲉ</em>.</p>
					<p class="footnote">— 84. Vat. — <em>ⲡⲉ</em>.</p>
					<p class="footnote">— 85. Vat. — <em>ⲉⲧϧⲉⲛⲧ</em>.</p>
					<h5>XLII.</h5>
					<div>
						<p>1. <em>Ⲉⲧⲁϥⲛⲁⲩ ⲇⲉ ⲛ̀ϫⲉ ⲓ̀ⲁ̀ⲕⲱⲃ. ϫⲉ ⲥⲉϯⲥⲟⲩⲟ̀ ⲉ̀ⲃⲟⲗ ϧⲉⲛ ⲭⲏⲙⲓ. ⲡⲉϫⲉ ⲓ̀ⲁ̀ⲕⲱⲃ ⲛ̀ⲛⲉϥϣⲏⲣⲓ. ϫⲉ ⲉⲑⲃⲉ ⲟⲩ ⲧⲉⲧⲉⲛϣⲟⲗϩ ⲛ̀ϩⲏⲧ.</em></p>
						<p>2. <em>ϩⲏⲡⲡⲉ ⲁⲓⲥⲱⲧⲉⲙ ϫⲉ ⲥⲉϯ ⲥⲟⲩⲟ̀ ⲉ̀ⲃⲟⲗ ϧⲉⲛ ⲭⲏⲙⲓ ⲙⲁϣⲉⲛⲱⲧⲉⲛ ⲉ̀ϧⲣⲏⲓ ⲉ̀ⲭⲏⲙⲓ<sup class="footnote">1</sup>. ⲟⲩⲟϩ ϣⲱⲡ ⲛⲁⲛ<sup class="footnote">2</sup> ⲛ̀ϩⲁⲛⲕⲟⲩϫⲓ ⲛ̀ϧⲣⲏⲟⲩⲓ̀ ϩⲓⲛⲁ ⲛ̀ⲧⲉⲛⲱⲛϧ. ⲟⲩⲟϩ ⲛ̀ⲧⲉⲛϣⲧⲉⲙⲙⲟⲩ.</em></p>
						<p>3. <em>Ⲁⲩⲓ̀ ⲇⲉ ⲉ̀ϧⲣⲏⲓ<sup class="footnote">3</sup> ⲛ̀ϫⲉ ⲛⲉⲛⲥⲛⲏⲟⲩ ⲛ̀ⲓⲱⲥⲏⲫ ⲡⲉϥⲓ̅ ⲛ̀ⲥⲟⲛ ⲉ̀ϣⲉⲡ ⲥⲟⲩⲟ̀ ⲉⲃⲟⲗ ϧⲉⲛ ⲭⲏⲙⲓ.</em></p>
						<p>4. <em>Ⲃⲉⲛⲓⲁⲙⲓⲛ ⲇⲉ ⲡⲥⲟⲛ ⲛ̀ⲓⲱⲥⲏⲫ ⲙ̀ⲡⲉϥⲧⲁⲟⲩⲟϥ ⲛⲉⲙ ⲛⲉϥⲥⲛⲏⲟⲩ. ⲁϥϫⲟⲥ ⲅⲁⲣ ϫⲉ ⲙⲏⲡⲟⲧⲉ ⲛ̀ⲧⲉ ⲟⲩϣⲱⲛⲓ ⲧⲁϩⲟϥ<sup class="footnote">4</sup>.</em></p>
						<p>5. <em>Ⲁⲩⲓ̀ ⲇⲉ ⲛ̀ϫⲉ ⲛⲉⲛϣⲏⲣⲓ ⲙ̀ⲡⲓ︤ⲥ︦ⲗ︥ ⲉ̀ϧⲣⲏⲓ ⲉ̀ⲭⲏⲙⲓ. ⲉ̀ϣⲱⲡ ⲛⲉⲙ ⲛⲏ ⲉⲧⲛⲏⲟⲩ<sup class="footnote">5</sup> ⲛⲁⲣⲉ ⲡⲓϩⲕⲟ ⲅⲁⲣ ⲭⲏ ⲡⲉ ϧⲉⲛ ⲡⲕⲁϩⲓ<sup class="footnote">6</sup> ⲛ̀ⲭⲁⲛⲁⲁⲛ.</em></p>
						<p>6. <em>Ⲓⲱⲥⲏⲫ ⲇⲉ ⲛⲁϥⲟⲓ ⲛ̀ⲁⲣⲭⲱⲛ<sup class="footnote">7</sup> ⲉ̀ⲡⲓⲕⲁϩⲓ. ⲟⲩⲟϩ ⲫⲁⲓ ⲛⲁϥϯ ⲉ̀ⲃⲟⲗ ⲙ̀ⲡⲓⲙⲏϣ ⲧⲏⲣϥ ⲛ̀ⲧⲉ ⲡⲕⲁϩⲓ<sup class="footnote">8</sup>. Ⲉⲧⲁⲩⲓ̀ ⲇⲉ ⲛ̀ϫⲉ ⲛⲉⲛⲥⲛⲏⲟⲩ ⲛ̀ⲓⲱⲥⲏⲫ. ⲁⲩϩⲓⲧⲟⲩ ⲉ̀ϫⲉⲛ ⲡⲟⲩϩⲟ ⲉ̀ϫⲉⲛ ⲡⲓⲕⲁϩⲓ<sup class="footnote">9</sup>. ⲁⲩⲟⲩⲱϣⲧ ⲙ̀ⲙⲟϥ.</em></p>
						<p>7. <em>Ⲉⲧⲁϥⲛⲁⲩ ⲇⲉ ⲛ̀ϫⲉ ⲓⲱⲥⲏⲫ ⲉ̀ ⲛⲉϥⲥⲛⲏⲟⲩ ⲁϥⲥⲟⲩⲱ̀ⲛⲟⲩ. ⲛⲁϥⲓ̀ⲣⲓ<sup class="footnote">10</sup> ⲙ̀ⲙⲟϥ ⲛ̀ϣⲉⲙⲙⲟ ⲉ̀ⲃⲟⲗ ϩⲁⲣⲱⲟⲩ. ⲁϥⲥⲁϫⲓ ⲛⲉⲙⲱⲟⲩ ϧⲉⲛ ϩⲁⲛⲥⲁϫⲓ ⲉⲩⲛⲁϣⲧ. Ⲟⲩⲟϩ ⲡⲉϫⲁϥ<sup class="footnote">11</sup> ⲛⲱⲟⲩ ϫⲉ ⲉⲧⲁ̀ⲣⲉⲧⲉⲛⲓ̀ ⲉⲃⲟⲗ ⲑⲱⲛ. ⲛ̀ⲑⲱⲟⲩ ⲇⲉ ⲡⲉϫⲱⲟⲩ ϫⲉ ⲉ̀ⲃⲟⲗ ϧⲉⲛ ⲡⲕⲁϩⲓ ⲛ̀ⲭⲁⲛⲁⲁⲛ. ⲉ̀ϣⲉⲡ ϩⲁⲛϧⲣⲏⲟⲩⲓ̀<sup class="footnote">12</sup> ⲛⲁⲛ.</em></p>
						<p>8. <em>Ⲁ ⲓⲱⲥⲏⲫ ⲥⲟⲩⲉⲛ<sup class="footnote">13</sup> ⲛⲉϥⲥⲛⲏⲟⲩ. ⲛ̀ⲑⲱⲟⲩ ⲇⲉ ⲙ̀ⲡⲟⲩⲥⲟⲩⲱⲛϥ.</em></p>
						<p>9. <em>Ⲟⲩⲟϩ ⲁϥⲉⲣⲫⲙⲉⲩⲓ̀ ⲛ̀ϫⲉ ⲓⲱⲥⲏⲫ ⲛ̀ⲛⲓⲣⲁⲥⲟⲩⲓ̀<sup class="footnote">14</sup> ⲛⲏ ⲉⲧⲁϥⲛⲁⲩ ⲉ̀ⲣⲱⲟⲩ ⲛ̀ⲑⲟϥ. ⲟⲩⲟϩ ⲡⲉϫⲁϥ ⲛⲱⲟⲩ ϫⲉ ⲛ̀ⲑⲱⲧⲉⲛ ϩⲁⲛϫⲏⲣ. ⲉⲧⲁ̀ⲣⲉⲧⲉⲛⲓ̀ ⲉ̀ϯⲛⲓⲁ̀ⲧⲉⲛⲑⲏⲛⲟⲩ ⲛ̀ⲛⲓⲧⲁⲧⲥⲓ ⲛ̀ⲧⲉ ϯⲭⲱⲣⲁ.</em></p>
						<p>10. <em>ⲛ̀ⲑⲱⲟⲩ ⲇⲉ ⲡⲉϫⲱⲟⲩ ϫⲉ ⲙ̀ⲙⲟⲛ ⲡⲉⲛϭⲟⲓⲥ. Ⲉⲧⲁⲛⲓ̀ ⲉ̀ϣⲉⲡ ϩⲁⲛϧⲣⲏⲟⲩⲓ̀ ⲛⲁⲛ ϧⲁ ⲛⲉⲕⲁ̀ⲗⲱⲟⲩⲓ̀.</em></p>
						<p>11. <em>Ⲁⲛⲟⲛ<sup class="footnote">15</sup> ⲧⲏⲣⲉⲛ ⲁⲛⲟⲛ ⲛⲉⲛϣⲏⲣⲓ ⲛ̀ⲟⲩⲣⲱⲙⲓ ⲛ̀ⲟⲩⲱⲧ. ⲁⲛⲟⲛ ϩⲁⲛϩⲓⲣⲏⲛⲓⲕⲟⲥ<sup class="footnote">16</sup> ⲁⲛⲟⲛ ϩⲁⲛϫⲏⲣ ⲁⲛ ϧⲁ ⲛⲉⲕⲁ̀ⲗⲱⲟⲩⲓ̀.</em></p>
						<p>12. <em>Ⲡⲉϫⲁϥ ⲇⲉ ⲛⲱⲟⲩ ϫⲉ ⲙ̀ⲙⲟⲛ. ⲁⲗⲗⲁ ⲉⲧⲁ̀ⲣⲉⲧⲉⲛⲓ̀ ⲉ̀ⲛⲁⲩ ⲉ̀ⲛⲉⲛⲧⲁⲧⲥⲓ ⲙ̀ⲡⲓⲕⲁϩⲓ.</em></p>
						<p>13. <em>Ⲛⲑⲱⲟⲩ ⲇⲉ ⲡⲉϫⲱⲟⲩ ⲛⲁϥ ϫⲉ ⲧⲉⲛⲉⲣⲓ̅ⲃ̅ ⲛ̀ⲥⲟⲛ ϧⲁ ⲛⲉⲕⲁ̀ⲗⲱⲟⲩⲓ̀ ϧⲉⲛ ⲡⲕⲁϩⲓ ⲛ̀ⲭⲁⲛⲁⲁⲛ. ϩⲏⲡⲡⲉ<sup class="footnote">17</sup> ⲓⲥ ⲡⲓⲕⲟⲩϫⲓ ϥⲭⲏ ϧⲁⲧⲉⲛ<sup class="footnote">18</sup> ⲡⲉⲛⲓⲱⲧ ⲙ̀ⲫⲟⲟⲩ. ⲡⲓⲕⲉⲟⲩⲁⲓ ⲇⲉ ϥϣⲟⲡ ⲁⲛ.</em></p>
						<p>14. <em>Ⲡⲉϫⲉ ⲓⲱⲥⲏⲫ ⲛⲱⲟⲩ<sup class="footnote">19</sup> ϫⲉ ⲫⲁⲓ ⲡⲉⲧⲁⲓϫⲟϥ ⲛⲱⲧⲉⲛ. ⲉⲓϫⲱ<sup class="footnote">20</sup> ⲙ̀ⲙⲟⲥ ϫⲉ ⲛ̀ⲑⲱⲧⲉⲛ ϩⲁⲛϫⲏⲣ.</em></p>
						<p>15. <em>Ϧⲉⲛ ⲫⲁⲓ ⲧⲉⲧⲉⲛⲛⲁⲟⲩⲱⲛϩ ⲉⲃⲟⲗ. ϣⲉ ⲡⲟⲩϫⲁⲓ ⲙ̀ⲫⲁⲣⲁⲱ<sup class="footnote">21</sup> ⲛ̀ⲛⲉⲧⲉⲛϣⲉ ⲛⲱⲧⲉⲛ ⲉⲃⲟⲗ ⲧⲁⲓ. ⲁⲣⲉϣⲧⲉⲙ ⲡⲉⲧⲉⲛⲕⲟⲩϫⲓ ⲛ̀ⲥⲟⲛ ⲓ̀ ⲉⲙⲛⲁⲓ<sup class="footnote">22</sup>.</em></p>
						<p>16. <em>Ⲟⲩⲱⲣⲡ ⲟⲩⲁⲓ<sup class="footnote">23</sup> ⲟⲩⲛ ⲉⲃⲟⲗϧⲉⲛⲑⲏⲛⲟⲩ ⲟⲩⲟϩ<sup class="footnote">24</sup> ϭⲓ ⲙ̀ⲡⲉⲧⲉⲛⲥⲟⲛ. ⲛ̀ⲑⲱⲧⲉⲛ ⲇⲉ ⲉⲩⲉ̀ⲧⲁϩⲛⲟ ⲙ̀ⲙⲱⲧⲉⲛ ϣⲁⲧⲟⲩⲟⲩⲱⲛϩ ⲉ̀ⲃⲟⲗ ⲛ̀ϫⲉ ⲛⲉⲧⲉⲛⲥⲁϫⲓ. ϫⲉ ⲁⲛ ⲧⲉⲧⲉⲛϫⲉⲙⲉⲑⲙⲏⲓ. ϣⲁⲛ ⲙ̀ⲙⲟⲛ ⲙ̀ⲙⲟⲛ ϣⲉ ⲡⲟⲩϫⲁⲓ ⲙ̀ⲫⲁⲣⲁⲱ<sup class="footnote">25</sup> ⲛ̀ⲑⲱⲧⲉⲛ ϩⲁⲛϫⲏⲣ.</em></p>
						<p>17. <em>Ⲟⲩⲟϩ ⲁϥⲭⲁⲩ ϧⲉⲛ ⲡⲓϣⲧⲉⲕⲟ ⲛ̀ⲅ̅ ⲛ̀ⲉ̀ϩⲟⲟⲩ.</em></p>
						<p>18. <em>Ⲡⲉϫⲁϥ ⲇⲉ ⲛⲱⲟⲩ ⲛ̀ϫⲉ ⲓⲱⲥⲏⲫ<sup class="footnote">26</sup> ⲙ̀ⲡⲓⲙⲁϩⲅ̅ ⲛ̀ⲉ̀ϩⲟⲟⲩ. ϫⲉ ⲫⲁⲓ ⲁ̀ⲣⲓⲧϥ ⲉ̀ⲣⲉⲧⲉⲛⲱⲛϧ<sup class="footnote">27</sup>. ⲫϯ ⲅⲁⲣ ⲁⲛⲟⲕ ϯⲉⲣϩⲟϯ ϧⲁⲧⲉϥϩⲏ.</em></p>
						<p>19. <em>Ⲓⲥϫⲉ ⲛ̀ⲑⲱⲧⲉⲛ ϩⲁⲛϩⲓⲣⲏⲛⲓⲕⲟⲥ<sup class="footnote">28</sup>. ⲙⲁⲣⲟⲩⲧⲁϩⲛⲟ ⲛ̀ⲟⲩⲁⲓ ⲛ̀ⲛⲉⲧⲉⲛⲥⲛⲏⲟⲩ<sup class="footnote">29</sup> ϧⲉⲛ ⲡⲓϣⲧⲉⲕⲟ. ⲛ̀ⲑⲱⲧⲉⲛ ⲇⲉ ⲙⲁϣⲉ ⲛⲱⲧⲉⲛ. ϭⲓ<sup class="footnote">30</sup> ⲙ̀ⲡⲓⲥⲟⲩⲟ̀ ⲉⲧⲁ̀ⲣⲉⲧⲉⲛϣⲟⲡϥ.</em></p>
						<p>20. <em>Ⲟⲩⲟϩ ⲡⲉⲧⲉⲛⲕⲟⲩϫⲓ ⲛ̀ⲥⲟⲛ ⲁ̀ⲛⲓⲧϥ ϩⲁⲣⲟⲓ<sup class="footnote">31</sup>. ⲟⲩⲟϩ ⲉⲩⲉ̀ⲧⲉⲛϩⲉⲧ ⲛⲉⲧⲉⲛⲥⲁϫⲓ ⲙ̀ⲙⲟⲛ ⲉ̀ⲣⲉⲧⲉⲛⲉ̀ⲙⲟⲩ. Ⲁⲩⲓ̀ⲣⲓ ⲇⲉ ⲙ̀ⲡⲁⲓⲣⲏϯ.</em></p>
						<p>21. <em>Ⲡⲉϫⲉ<sup class="footnote">32</sup> ⲫⲟⲩⲁⲓ ⲫⲟⲩⲁⲓ ⲙ̀ⲡⲉϥⲥⲟⲛ. ϫⲉ ⲁ̀ϩⲁ. ⲧⲉⲛⲛ̀ϩⲣⲏⲓ ⲅⲁⲣ ϧⲉⲛ<sup class="footnote">33</sup> ⲛⲉⲛⲛⲟⲃⲓ. ⲉⲑⲃⲉ ⲡⲉⲛⲥⲟⲛ. ϫⲉ ⲁⲛϩⲓⲡϩⲟ ⲙ̀ⲡⲓϩⲟϫϩⲉϫ ⲛ̀ⲧⲉ ⲧⲉϥⲯⲩⲭⲏ. ϩⲟⲧⲉ ⲉϥϯϩⲟ ⲉ̀ⲣⲟⲛ ⲙ̀ⲡⲉⲛⲥⲱⲧⲉⲙ ⲉ̀ⲣⲟϥ<sup class="footnote">34</sup> ⲉⲑⲃⲉ ⲫⲁⲓ. ⲁϥⲓ̀ ⲉ̀ϩⲣⲏⲓ<sup class="footnote">35</sup> ⲉ̀ϫⲱⲛ ⲛ̀ϫⲉ ⲡⲁⲓϩⲟϫϩⲉϫ ⲧⲏⲣϥ.</em></p>
						<p>22. <em>Ⲁϥⲉ̀ⲣⲟⲩⲱ̀ ⲇⲉ ⲛ̀ϫⲉ ⲣⲟⲩⲃⲏⲛ ⲡⲉϫⲁϥ ⲛⲱⲟⲩ ϫⲉ ⲙ̀ⲡⲓⲥⲁϫⲓ ⲛⲉⲙⲱⲧⲉⲛ<sup class="footnote">36</sup> ⲉⲓϫⲱ ⲙ̀ⲙⲟⲥ. ϫⲉ ⲙ̀ⲡⲉⲣϭⲓ ⲙ̀ⲡⲓⲁ̀ⲗⲟⲩ ⲛ̀ϫⲟⲛⲥ. ⲟⲩⲟϩ ⲙ̀ⲡⲉⲧⲉⲛⲥⲱⲧⲉⲙ ⲛ̀ⲥⲱⲓ. ϩⲏⲡⲡⲉ ⲥⲉⲕⲱϯ ⲛ̀ⲥⲁ ⲡⲉϥⲥⲛⲟϥ.</em></p>
						<p>23. <em>ⲛ̀ⲑⲱⲟⲩ ⲇⲉ ⲛⲁⲩⲉ̀ⲙⲓ ⲁⲛ ⲡⲉ ϫⲉ ⲓⲱⲥⲏⲫ ⲥⲱⲧⲉⲙ ⲉ̀ⲣⲱⲟⲩ. ⲛⲁⲣⲉ ⲡⲓⲉⲣⲙⲏⲛⲉⲩⲧⲏⲥ ⲅⲁⲣ ⲭⲏ ⲟⲩⲧⲱⲟⲩ ⲡⲉ.</em></p>
						<p>24. <em>Ⲁϥⲕⲟⲧϥ ⲇⲉ ⲥⲁⲃⲟⲗ ⲙ̀ⲙⲱⲟⲩ ⲛ̀ϫⲉ ⲓⲱⲥⲏⲫ ⲁϥⲣⲓⲙⲓ. ⲡⲁⲗⲓⲛ<sup class="footnote">37</sup> ⲁϥⲧⲁⲥⲑⲟ ϩⲁⲣⲱⲟⲩ. ⲟⲩⲟϩ<sup class="footnote">38</sup> ⲡⲉϫⲁϥ ⲛⲱⲟⲩ. ϫⲉ ⲉ̀ⲣⲉ ⲟⲩⲁⲓ ⲙ̀ⲙⲱⲧⲉⲛ ⲥⲱϫⲡ ⲙ̀ⲡⲁⲓⲙⲁ. ⲕⲁⲧⲁ ⲫⲣⲏϯ ⲉ̀ⲧⲁⲓϫⲟⲥ ⲛⲱⲧⲉⲛ. ⲡⲉⲧⲉⲛⲕⲟⲩϫⲓ ⲛ̀ⲥⲟⲛ ⲁⲛⲓⲧϥ ⲛⲉⲙⲱⲧⲉⲛ ϧⲉⲛ ⲫⲁⲓ ⲅⲁⲣ ⲉ̀ⲣⲉⲧⲉⲛⲟⲩⲱⲛϩ ⲉ̀ⲃⲟⲗ. ϫⲉ ⲛ̀ⲑⲱⲧⲉⲛ ϩⲁⲛϩⲓⲣⲏⲛⲓⲕⲟⲥ. ⲛ̀ⲑⲱⲧⲉⲛ ϩⲁⲛϫⲏⲣ ⲁⲛ<sup class="footnote">39</sup>.</em></p>
						<p>25. <em>Ⲟⲩⲟϩ ⲁϥⲉⲗ ⲥⲩⲙⲉⲱⲛ ⲉ̀ⲃⲟⲗ ⲛ̀ϧⲏⲧⲟⲩ ⲁϥⲥⲟⲛϩϥ ⲙ̀ⲡⲟⲩⲙ̀ⲑⲟ. ⲁ̀ ⲓⲱⲥⲏⲫ ⲇⲉ ϩⲟⲛϩⲉⲛ ⲉ̀ⲙⲁϩ ⲛ̀ⲛⲟⲩⲥⲟⲕ<sup class="footnote">40</sup> ⲛ̀ⲥⲟⲩⲟ̀ ⲛⲱⲟⲩ ⲟⲩⲟϩ ⲉ̀ⲧⲁⲥⲑⲟ ⲙ̀ⲡϩⲁⲧ ⲙ̀ⲡⲓⲟⲩⲁⲓ. ⲡⲓⲟⲩⲁⲓ ⲉ̀ⲣⲱϥ ⲙ̀ⲡⲉϥⲥⲟⲕ<sup class="footnote">41</sup>. ⲟⲩⲟϩ ⲉ̀ ϯⲱⲓⲕ ⲛⲱⲟⲩ ϩⲓ ⲫⲙⲱⲓⲧ. ⲟⲩⲟϩ ⲁⲥϣⲱⲡⲓ ⲙ̀ⲡⲁⲓⲣⲏϯ.</em></p>
						<p>26. <em>Ⲁⲩⲧⲁⲗⲟ<sup class="footnote">42</sup> ⲙ̀ⲡⲓⲥⲟⲩⲟ̀ ⲉ̀ ⲛⲟⲩⲉ̀ⲉⲩ ⲁⲩϣⲉ ⲛⲱⲟⲩ ⲉ̀ⲃⲟⲗ ⲙ̀ⲙⲁⲩ.</em></p>
						<p>27. <em>Ⲁ ⲟⲩⲁⲓ ⲇⲉ ⲉⲃⲟⲗ ⲙ̀ⲙⲱⲟⲩ ϯⲟⲩⲱ̀ ⲙ̀ⲡⲉϥⲥⲟⲕ ⲉ̀ ϯϧⲣⲉ ⲛ̀ⲛⲉϥⲉ̀ⲉⲩ ϧⲉⲛ ⲡⲓⲙⲁ ⲉⲧⲁⲩϣⲧⲟ ⲉ̀ⲣⲟϥ. ⲁϥⲛⲁⲩ ⲉ̀ ⲫⲙⲟⲩⲣ ⲙ̀ⲡⲉϥϩⲁⲧ. ⲛⲁϥⲭⲏ<sup class="footnote">43</sup> ϩⲓⲣⲱϥ ⲙ̀ⲡⲓⲥⲟⲕ<sup class="footnote">44</sup> ⲡⲉ.</em></p>
						<p>28. <em>Ⲟⲩⲟϩ ⲡⲉϫⲁϥ ⲛ̀ⲛⲉϥⲥⲛⲏⲟⲩ ϫⲉ ⲁⲏϯ ⲙ̀ⲡⲁϩⲁⲧ ⲛⲏⲓ. ⲓⲥ<sup class="footnote">45</sup> ⲫⲁⲓ ϥⲭⲏ ϧⲉⲛ ⲡⲁⲥⲟⲕ. ⲟⲩⲟϩ ⲁⲩⲧⲱⲙⲧ<sup class="footnote">46</sup> ⲛ̀ϫⲉ ⲛⲟⲩϩⲏⲧ. ⲁⲩϣⲑⲟⲣⲧⲉⲣ<sup class="footnote">47</sup> ⲟⲩⲃⲉ ⲛⲟⲩⲉ̀ⲣⲏⲟⲩ ⲉⲩϫⲱ ⲙ̀ⲙⲟⲥ. ϫⲉ ⲟⲩ ⲡⲉ ⲫⲁⲓ ⲉⲧⲁ̀ ⲫϯ ⲁⲓϥ ⲛⲁⲛ.</em></p>
						<p>29. <em>Ⲁⲩⲓ̀ ⲇⲉ ϩⲁ ⲓ̀ⲁ̀ⲕⲱⲃ ⲡⲟⲩⲓⲱⲧ ⲉ̀ ⲡⲕⲁϩⲓ ⲛ̀ⲭⲁⲛⲁⲁⲛ. ⲁⲩⲧⲁⲙⲟϥ<sup class="footnote">48</sup> ⲉ̀ ϩⲱⲃ ⲛⲓⲃⲉⲛ ⲉⲧⲁⲩϣⲱⲡⲓ ⲙ̀ⲙⲱⲟⲩ ⲉⲩϫⲱ ⲙ̀ⲙⲟⲥ.</em></p>
						<p>30. <em>ϫⲉ ⲁ̀ⲡⲓⲣⲱⲙⲓ ⲥⲁϫⲓ ⲛⲉⲙⲁⲛ ⲡϭⲟⲓⲥ ⲙ̀ⲡⲓⲕⲁϩⲓ ϧⲉⲛ ϩⲁⲛⲥⲁϫⲓ ⲉⲩⲛⲁϣⲧ. ⲟⲩⲟϩ ⲁϥⲭⲁⲛ ϧⲉⲛ ⲡⲓϣⲧⲉⲕⲟ ⲙ̀ⲫⲣⲏϯ ⲛ̀ϩⲁⲛϫⲏⲣ ⲛ̀ⲧⲉ ⲡⲕⲁϩⲓ.</em></p>
						<p>31. <em>Ⲡⲉϫⲁⲛ ⲇⲉ ⲛⲁϥ ϫⲉ ⲁⲛⲟⲛ ϩⲁⲛϩⲓⲣⲏⲛⲓⲕⲟⲥ<sup class="footnote">49</sup>. ⲛⲁⲛⲟⲛ ϩⲁⲛϫⲏⲣ ⲁⲛ.</em></p>
						<p>32. <em>ⲧⲉⲛⲉⲣⲓ̅ⲃ̅ ⲛ̀ⲥⲟⲛ ϧⲁ ⲛⲉⲛϧⲣⲟϯ ⲙ̀ⲡⲉⲛⲓ̀ⲱⲧ. ⲡⲓⲟⲩⲁⲓ ϥϣⲟⲡ ⲁⲛ<sup class="footnote">50</sup> ⲡⲓⲕⲟⲩϫⲓ ⲇⲉ ϥⲭⲏ ⲛⲉⲙ ⲡⲛⲓⲱⲧ ⲙ̀ⲫⲟⲟⲩ ϧⲉⲛ ⲡⲕⲁϩⲓ ⲛ̀ⲭⲁⲛⲁⲁⲛ.</em></p>
						<p>33. <em>Ⲡⲉϫⲉ ⲡⲓⲣⲱⲙⲓ ⲇⲉ ⲛⲁⲛ ⲡϭⲟⲓⲥ ⲙ̀ⲡⲓⲕⲁϩⲓ ϫⲉ ϧⲉⲛ ⲫⲁⲓ ⲉⲓⲉ̀ⲉⲙⲓ. ϫⲉ ⲛ̀ⲑⲱⲧⲉⲛ ϩⲁⲛϩⲏⲣⲏⲛⲓⲕⲟⲥ. ⲭⲁ ⲟⲩⲁⲓ ⲛ̀ⲛⲉⲧⲉⲛⲥⲛⲏⲟⲩ ⲙ̀ⲡⲁⲓⲙⲁ ⲛⲉⲙⲏⲓ. ⲡⲓⲥⲟⲩⲟ̀ ⲇⲉ ⲉⲧⲁ̀ⲣⲉⲧⲉⲛϣⲟⲡϥ. ⲛ̀ⲧⲉ ⲡⲉⲧⲉⲛⲏⲓ. ϭⲓⲧϥ ⲙⲁϣⲉ ⲛⲱⲧⲉⲛ.</em></p>
						<p>34. <em>Ⲟⲩⲟϩ ⲁ̀ⲛⲓⲟⲩⲓ̀ ⲙ̀ⲡⲉⲧⲉⲛⲕⲟⲩϫⲓ<sup class="footnote">51</sup> ⲛ̀ⲥⲟⲛ ϩⲁⲣⲟⲓ. ⲉⲓⲉⲉ̀ⲙⲓ<sup class="footnote">52</sup> ϫⲉ ⲛ̀ⲑⲱⲧⲉⲛ ϩⲁⲛϫⲏⲣ ⲁⲛ ⲁⲗⲗⲁ ⲛ̀ⲑⲱⲧⲉⲛ ϩⲁⲛϩⲏⲣⲓⲛⲏⲕⲟⲥ.<sup class="footnote">53</sup> ⲟⲩⲟϩ ⲉⲓⲉ̀ϯ ⲙ̀ⲡⲉⲧⲉⲛⲥⲟⲛ ⲛⲱⲧⲉⲛ ⲉ̀ⲣⲉⲧⲉⲛⲉ̀ⲉⲣⲓⲉⲃϣⲱⲧ<sup class="footnote">54</sup> ϩⲓϫⲉⲛ ⲡⲓⲕⲁϩⲓ.</em></p>
						<p>35. <em>Ⲁⲥϣⲱⲡⲓ ⲇⲉ ⲉ̀ⲧⲁⲩϫⲱϣ ⲛ̀ⲛⲟⲩⲥⲟⲕ ⲉ̀ⲡⲉⲥⲏⲧ. ⲛⲁⲣⲉ<sup class="footnote">55</sup> ⲫⲙⲟⲩⲣ ⲙ̀ⲡϩⲁⲧ ⲙ̀ⲡⲓⲟⲩⲁⲓ ϧⲉⲛ ⲡⲉϥⲥⲟⲕ. ⲟⲩⲟϩ ⲁⲩⲛⲁⲩ ⲉ̀ ⲛⲓⲙⲟⲩⲣ ⲛ̀ⲧⲉ ⲛⲟⲩϩⲁⲧ<sup class="footnote">56</sup>. ⲛ̀ⲑⲱⲟⲩ ⲛⲉⲙ ⲡⲟⲩⲓⲱⲧ. ⲁⲩⲉⲣϩⲟϯ<sup class="footnote">57</sup>.</em></p>
						<p>36. <em>Ⲡⲉϫⲉ ⲓ̀ⲁ̀ⲕⲱϩ ⲡⲟⲩⲓⲱⲧ ⲛⲱⲟⲩ. ϫⲉ ⲁ̀ⲛⲟⲕ ⲁ̀ⲧⲉⲧⲉⲛⲁⲓⲧ ⲛ̀ⲁⲧϣⲏⲣⲓ. ⲓⲱⲥⲏⲫ ϥϣⲟⲡ ⲁⲛ. ⲥⲩⲙⲉⲱⲛ ϥϣⲟⲡ ⲁⲛ. ⲧⲉⲧⲉⲛⲛⲁϭⲓ<sup class="footnote">58</sup> ⲙ̀ⲡⲕⲉⲃⲉⲛⲓⲁ̀ⲙⲓⲛ. ⲁ̀ ⲛⲁⲓ ⲧⲏⲣⲟⲩ ⲓ̀ ⲉ̀ϩⲣⲏⲓ ⲉ̀ϫⲱⲓ.</em></p>
						<p>37. <em>Ⲡⲉϫⲉ ⲣⲟⲩⲃⲏⲛ ⲇⲉ ⲙ̀ⲡⲉϥⲓⲱⲧ ⲉϥϫⲱ ⲙ̀ⲙⲟⲥ. ϫⲉ ϧⲱⲧⲉⲃ ⲙ̀ⲡⲁϣⲏⲣⲓ ⲃ̅. ⲉϣⲱⲡ ⲁⲓϣⲧⲉⲙⲉⲛϥ ϩⲁⲣⲟⲕ ⲙⲏⲓϥ ⲉ̀ϧⲣⲏⲓ ⲉ̀ ⲛⲁϫⲓϫ<sup class="footnote">59</sup>. ⲁⲛⲟⲕ<sup class="footnote">60</sup> ⲉⲧⲛⲁⲉⲛϥ<sup class="footnote">61</sup> ⲉ̀ⲡϣⲱⲓ ϩⲁⲣⲟⲕ.</em></p>
						<p>38. <em>ⲛ̀ⲑⲟϥ ⲇⲉ ⲡⲉϫⲁϥ ϫⲉ ⲛ̀ⲛⲉ ⲡⲁϣⲏⲣⲓ ⲓ̀<sup class="footnote">62</sup> ⲛⲉⲙⲱⲧⲉⲛ. ϫⲉ ⲡⲉϥⲕⲉⲥⲟⲛ ⲁϥⲙⲟⲩ ⲛ̀ⲑⲟϥ<sup class="footnote">63</sup> ⲙ̀ⲙⲁⲩⲁⲧϥ ⲉⲧϣⲟⲡ<sup class="footnote">64</sup> ⲛⲏⲓ ⲉ̀ⲃⲟⲗ ϧⲉⲛ ⲧⲁⲓⲥϩⲓⲙⲓ. ⲙⲏⲡⲟⲧⲉ ⲛ̀ⲧⲉ ⲟⲩϣⲱⲛⲓ ⲧⲁϩⲟϥ ϩⲓ ⲡⲓⲙⲱⲓⲧ. ⲉ̀ⲧⲉⲧⲉⲛⲛⲁϣⲉ ⲛⲱⲧⲉⲛ ϩⲓⲱ̀ⲧϥ. ⲛ̀ⲧⲉⲧⲉⲛⲉⲗ<sup class="footnote">65</sup> ⲧⲁⲙⲉⲧϧⲉⲗⲗⲟ ⲉ̀ ⲁ̀ⲙⲉⲛϯ ϧⲉⲛ ⲟⲩⲙ̀ⲕⲁϩ ⲛ̀ϩⲏⲧ.</em></p>
					</div>
					<p class="footnote">— 1. Vat. <em>ⲉⲙⲁⲩ</em>.</p>
					<p class="footnote">— 2. Vat. <em>ϣⲱⲡ ϩⲁⲛⲕⲟⲩϫⲓ ⲛ̀ϧⲣⲏⲟⲩⲓ ⲛⲁⲛ</em>.</p>
					<p class="footnote">— 3. Vat. + <em>ⲉⲭⲏⲙⲓ</em>.</p>
					<p class="footnote">— 4. Vat. + <em>ϩⲓ ⲡⲓⲙⲱⲓⲧ</em>.</p>
					<p class="footnote">5. Vat. <em>ⲉⲑⲛⲏⲟⲩ</em>.</p>
					<p class="footnote">— 6. Vat. + <em>ⲧⲏⲣϥ</em>.</p>
					<p class="footnote">— 7. Vat. <em>ⲁⲣⲭⲟⲛ</em>.</p>
					<p class="footnote">— 8. Vat. <em>ⲡⲓⲕⲁϩⲓ</em>.</p>
					<p class="footnote">— 9. Vat. <em>ⲡⲕⲁϩⲓ</em>.</p>
					<p class="footnote">— 10. Vat. + <em>ⲟⲩⲟϩ</em>.</p>
					<p class="footnote">— 11. Vat. — <em>ⲟⲩⲟϩ</em>.</p>
					<p class="footnote">— 12. Vat. — <em>ϣⲱⲡ ⲛ̀ϩⲁⲛϧⲣⲏⲟⲩⲓ</em>.</p>
					<p class="footnote">— 13. Vat. <em>ⲁ ⲓⲱⲥⲏⲫ ⲇⲉ ⲥⲟⲩⲱⲛ ⲛⲉϥⲥⲛⲏⲟⲩ</em>.</p>
					<p class="footnote">— 14. Vat. <em>ⲛ̀ⲛⲉϥⲣⲁⲥⲟⲩⲓ ⲉⲧⲁϥⲛⲁⲩ</em>.</p>
					<p class="footnote">— 15. Vat. + <em>ⲅⲁⲣ</em>.</p>
					<p class="footnote">— 16. Vat. <em>ϩⲓⲣⲏⲛⲏⲕⲟⲥ</em>.</p>
					<p class="footnote">17. Vat. + <em>ⲟⲩⲟϩ</em>.</p>
					<p class="footnote">— 18. Vat. <em>ⲛⲉⲙ</em>.</p>
					<p class="footnote">— 19. Vat. <em>ⲛ̀ⲛⲉϥⲥⲛⲏⲟⲩ</em>.</p>
					<p class="footnote">— 20. Vat. <em>ⲉⲛⲉⲓϫⲱ</em>.</p>
					<p class="footnote">— 21. Vat. + <em>ϫⲉ</em>.</p>
					<p class="footnote">— 22. Vat. <em>ⲙ̀ⲛⲁⲓ</em>.</p>
					<p class="footnote">— 23. Vat. <em>ⲛ̀ⲟⲩⲁⲓ</em>.</p>
					<p class="footnote">— 24. Vat. — <em>ⲟⲩⲟϩ</em>.</p>
					<p class="footnote">— 25. Vat. + <em>ϫⲉ</em>.</p>
					<p class="footnote">— 26. Vat. — <em>ⲛ̀ϫⲉ ⲓⲱⲥⲏⲫ</em>.</p>
					<p class="footnote">— 27. Vat. <em>ⲟⲩⲟϩ ⲉⲣⲉⲧⲉⲛⲉⲱⲛϧ</em>.</p>
					<p class="footnote">— 28. Vat. <em>ϩⲓⲣⲏⲛⲏⲕⲟⲥ</em>.</p>
					<p class="footnote">29. Vat. <em>ⲛ̀ⲧⲉ ⲛⲉⲧⲉⲛⲥⲛⲏⲟⲩ</em>.</p>
					<p class="footnote">— 30. Vat. + <em>ⲟⲩⲟϩ</em>.</p>
					<p class="footnote">— 31. Vat. <em>ϣⲁⲣⲟⲓ</em>.</p>
					<p class="footnote">— 32. Vat. + <em>ⲟⲩⲟϩ</em>.</p>
					<p class="footnote">— 33. Vat. <em>ⲧⲉⲛ ⲛ̀ϧⲣⲏⲓ ϧⲉⲛ</em>.</p>
					<p class="footnote">— 34. Vat. <em>ⲛ̀ⲥⲱϥ</em>.</p>
					<p class="footnote">— 35. Vat. <em>ⲉϧⲣⲏⲓ</em>.</p>
					<p class="footnote">— 36. Vat. <em>ⲙ̀ⲡⲓϫⲟⲥ ⲛⲱⲧⲉⲛ</em>.</p>
					<p class="footnote">— 37. Vat. + <em>ⲟⲩⲟϩ</em>.</p>
					<p class="footnote">— 38. Vat. — <em>ⲟⲩⲟϩ</em>.</p>
					<p class="footnote">39. Vat. — <i>depuis</i> <em>ϫⲉ ⲉⲣⲉ ⲟⲩⲁⲓ</em>.</p>
					<p class="footnote">— 40. Vat. <em>ⲙⲁϩ ⲛⲟⲩⲙⲟⲕⲓ</em>. <i>Dans le ms. de Paris</i>, <em>ⲛ̀</em> est en surcharge.</p>
					<p class="footnote">— 41. Vat. <em>ⲉ ⲡⲉϥⲙⲟⲕⲓ</em>.</p>
					<p class="footnote">— 42. Vat. + <em>ⲟⲩⲟϩ</em>.</p>
					<p class="footnote">— 43. Vat. + <em>ⲟⲩⲟϩ</em>.</p>
					<p class="footnote">— 44. Vat. <em>ⲙ̀ⲡⲉϥⲥⲟⲕ</em>.</p>
					<p class="footnote">— 45. Vat. + <em>ⲟⲩⲟϩ</em>.</p>
					<p class="footnote">— 46. Vat. <em>ⲁϥⲧⲱⲙⲧ</em>.</p>
					<p class="footnote">— 47. Vat. + <em>ⲟⲩⲟϩ</em>.</p>
					<p class="footnote">— 48. Vat. + <em>ⲟⲩⲟϩ</em>.</p>
					<p class="footnote">49. Vat. <em>ϩⲓⲣⲏⲛⲏⲕⲟⲥ</em>.</p>
					<p class="footnote">— 50. Vat. <em>ⲛ̀ϥϣⲟⲡ ⲁⲛ</em>.</p>
					<p class="footnote">— 51. Vat. <em>ⲁⲛⲓ ⲡⲉⲧⲉⲛⲕⲟⲩϫⲓ</em>.</p>
					<p class="footnote">— 52. Vat. + <em>ⲟⲩⲟϩ</em>.</p>
					<p class="footnote">— 53. Vat. <em>ϩⲓⲣⲏⲛⲏⲕⲟⲥ</em>.</p>
					<p class="footnote">— 54. Vat. <em>ⲟⲩⲟϩ ⲉⲣⲉⲧⲉⲛⲉⲣⲓⲉⲃϣⲱⲧ</em>.</p>
					<p class="footnote">— 55. Vat. + <em>ⲟⲩⲟϩ</em>.</p>
					<p class="footnote">— 56. Vat. <em>ⲡⲟⲩϩⲁⲧ</em>.</p>
					<p class="footnote">— 57. Vat. + <em>ⲟⲩⲟϩ</em>.</p>
					<p class="footnote">— 58. Vat. + <em>ⲟⲩⲟϩ</em>.</p>
					<p class="footnote">59. Vat. <em>ⲉ ⲧⲁϫⲓϫ</em>.</p>
					<p class="footnote">— 60. Vat. + <em>ⲟⲩⲟϩ</em>.</p>
					<p class="footnote">— 61. Vat. <em>ⲉⲑⲛⲁⲁϥ</em>.</p>
					<p class="footnote">— 62. Vat. + <em>ⲉⲡϣⲱⲓ</em>.</p>
					<p class="footnote">— 63. Vat. + <em>ⲟⲩⲟϩ</em>.</p>
					<p class="footnote">— 64. Vat. <em>ⲉⲧⲥⲟϫⲡ</em>.</p>
					<p class="footnote">— 65. Vat. <em>ⲟⲩⲟϩ ⲧⲉⲧⲉⲛⲛⲁⲉⲗ</em>.</p>
					<h5>XLIII.</h5>
					<div>
						<p>1. <em>Ⲁ ⲡⲓϩⲕⲟ ⲇⲉ ϫⲉⲙⲛⲟⲙϯ ϩⲓϫⲉⲛ ⲡⲓⲕⲁϩⲓ.</em></p>
						<p>2. <em>Ⲁⲥϣⲱⲡⲓ ⲉⲧⲁⲩⲟⲩⲱⲙ ⲙ̀ⲡⲓⲥⲟⲩⲟ̀ ⲉ̀ⲧⲁⲩⲉⲛϥ ⲉ̀ⲃⲟⲗ ϧⲉⲛ ⲭⲏⲙⲓ. ⲡⲉϫⲉ ⲓ̀ⲁ̀ⲕⲱⲃ ⲡⲟⲩⲓⲱⲧ ⲛⲱⲟⲩ<sup class="footnote">1</sup>. ϫⲉ ⲙⲁϣⲉ ⲛⲱⲧⲉⲛ<sup class="footnote">2</sup> ϣⲉⲡ ϩⲁⲛⲕⲟⲩϫⲓ ⲛ̀ϧⲣⲏⲟⲩⲓ̀ ⲛⲁⲛ<sup class="footnote">3</sup>.</em></p>
						<p>3. <em>Ⲡⲉϫⲉ ⲓ̀ⲟⲩⲇⲁⲥ ⲇⲉ ⲛⲁϥ ⲉϥϫⲱ ⲙ̀ⲙⲟⲥ. ϫⲉ ϧⲉⲛ ⲟⲩⲙⲉⲧⲙⲉⲑⲣⲉ<sup class="footnote">4</sup>. ⲁϥⲉⲣⲙⲉⲑⲣⲉ ⲛⲁⲛ ⲛ̀ϫⲉ ⲡⲓⲣⲱⲙⲓ ⲉϥϫⲱ ⲙ̀ⲙⲟⲥ. ϫⲉ ⲛ̀ⲛⲉⲧⲉⲛⲛⲁⲩ ⲉ̀ ⲡⲁϩⲟ ⲙ̀ⲡⲉⲧⲉⲛⲕⲟⲩϫⲓ ⲛ̀ⲥⲟⲛ<sup class="footnote">5</sup> ⲛⲉⲙⲱⲧⲉⲛ ⲁⲛ.</em></p>
						<p>4. <em>Ⲓⲥϫⲉ ⲟⲩⲛ ⲭⲛⲁⲟⲩⲱⲣⲡ ⲙ̀ⲡⲉⲛⲥⲟⲛ<sup class="footnote">6</sup> ⲛⲉⲙⲁⲛ ⲧⲉⲛⲛⲁϣⲉ ⲛⲁⲛ ⲉ̀ϧⲣⲏⲓ ⲛ̀ⲧⲉⲛϣⲉⲡ ϩⲁⲛ ⲕⲟⲩϫⲓ ⲛ̀ϧⲣⲏⲟⲩⲓ̀<sup class="footnote">7</sup> ⲛⲁⲛ.</em></p>
						<p>5. <em>Ⲓⲥϫⲉ ⲇⲉ<sup class="footnote">8</sup> ⲭⲛⲁⲟⲩⲱⲣⲡ ⲙ̀ⲡⲉⲛⲥⲟⲛ<sup class="footnote">9</sup> ⲛⲉⲙⲁⲛ ⲁⲛ. ⲓⲉ ⲧⲉⲛⲛⲁϣⲉ<sup class="footnote">10</sup> ⲁⲛ. ⲁ̀ ⲡⲓⲣⲱⲙⲓ ⲅⲁⲣ ϫⲟⲥ ⲛⲁⲛ ⲉϥϫⲱ ⲙ̀ⲙⲟⲥ. ϫⲉ ⲛ̀ⲛⲉⲧⲉⲛⲛⲁⲩ ⲉ̀ ⲡⲁϩⲟ. ⲙ̀ⲡⲉⲧⲉⲛⲕⲟⲩϫⲓ ⲛ̀ⲥⲟⲛ<sup class="footnote">11</sup> ⲭⲏ ⲛⲉⲙⲱⲧⲉⲛ ⲁⲛ.</em></p>
						<p>6. <em>Ⲡⲉϫⲉ ⲡⲓ︤ⲥ︦ⲗ︥ ⲇⲉ. ϫⲉ ⲉⲑⲃⲉ ⲟⲩ ⲁⲣⲉⲧⲉⲛⲉⲣ ⲡⲁⲓϩⲱⲃ<sup class="footnote">12</sup> ⲛⲏⲓ. ⲁ̀ⲧⲉⲧⲉⲛⲧⲁⲙⲉ ⲡⲓⲣⲱⲙⲓ. ϫⲉ ⲟⲩⲟⲛⲧⲉⲧⲉⲛ ⲥⲟⲛ ⲙ̀ⲙⲁⲩ.</em></p>
						<p>7. <em>Ⲛⲑⲱⲟⲩ ⲇⲉ ⲡⲉϫⲱⲟⲩ ϫⲉ ϧⲉⲛ ⲟⲩϣⲓⲛⲓ. ⲁϥϣⲉⲛⲧⲉⲛ ⲛ̀ϫⲉ ⲡⲓⲣⲱⲙⲓ ⲉ̀ ⲡⲉⲛϫⲱⲟⲩ. ⲉϥϫⲱ ⲙ̀ⲙⲟⲥ. ϫⲉ ⲁⲛ ⲉ̀ⲧⲓ. ⲡⲉⲧⲉⲛⲓⲱⲧ ⲟⲛϧ. ⲓⲉ ⲁⲛ ⲟⲩⲟⲛⲧⲉⲧⲉⲛⲥⲟⲛ ⲙ̀ⲙⲁⲩ. ⲟⲩⲟϩ ⲁⲛⲧⲁⲙⲟϥ ⲕⲁⲧⲁ ⲡⲁⲓϫⲓⲛϣⲓⲛⲓ. ⲙⲏ ⲛⲁⲛⲉ̀ⲙⲓ ⲁⲛⲟⲛ ⲡⲉ<sup class="footnote">13</sup>. ϫⲉ ϥⲛⲁϫⲟⲥ ⲛⲁⲛ ϫⲉ ⲁⲛⲓ ⲡⲉⲧⲉⲛⲥⲟⲛ ϩⲁⲣⲟⲓ.</em></p>
						<p>8. <em>Ⲡⲉϫⲉ ⲓⲟⲩⲇⲁⲥ ⲇⲉ ⲙ̀ⲡⲓ︤ⲥ︦ⲗ︥ ⲡⲉϥⲓⲱⲧ. ϫⲉ ⲟⲩⲱⲣⲡ ⲙ̀ⲡⲓⲁ̀ⲗⲟⲩ ⲛⲉⲙⲏⲓ. ⲛ̀ⲧⲉⲛⲧⲱⲟⲩⲛ ⲛ̀ⲧⲉⲛϣⲉ ⲛⲁⲛ<sup class="footnote">14</sup>. ϩⲓⲛⲁ ⲛ̀ⲧⲉⲛⲱⲛϧ. ⲟⲩⲟϩ ⲛ̀ⲧⲉⲛϣⲧⲉⲙⲙⲟⲩ. ⲁⲛⲟⲛ ⲛⲉⲙⲁⲕ. ⲛⲉⲙ ⲡⲉⲛⲥⲟⲃϯ.</em></p>
						<p>9. <em>Ⲁⲛⲟⲕ ⲇⲉ ϯⲉⲣⲡϣⲧⲱⲣⲓ ⲙ̀ⲙⲟϥ. ⲕⲱϯ ⲛ̀ⲥⲱϥ ⲉ̀ⲃⲟⲗ ϧⲉⲛ ⲧⲁϫⲓϫ<sup class="footnote">15</sup>. Ⲉϣⲱⲡ ⲁⲓϣⲧⲉⲙⲉⲛϥ ϩⲁⲣⲟⲕ<sup class="footnote">16</sup> ⲛ̀ⲧⲁⲧⲁϩⲟϥ ⲉ̀ⲣⲁⲧϥ ⲙ̀ⲡⲉⲕⲙ̀ⲑⲟ ⲉⲓⲉ̀ϣⲱⲡⲓ ⲉⲓⲟⲓ ⲛ̀ⲣⲉϥⲛⲟⲃⲓ ⲉ̀ⲣⲟⲕ<sup class="footnote">17</sup>. ⲛ̀ⲛⲓⲉ̀ϩⲟⲟⲩ ⲧⲏⲣⲟⲩ.</em></p>
						<p>10. <em>Ⲉⲃⲏⲗ ⲅⲁⲣ<sup class="footnote">18</sup> ϫⲉ ⲁⲛⲱⲥⲕ ⲛⲉ ⲓⲥ ⲑⲛⲉⲓ ⲁⲛⲛⲁⲕⲟⲧⲧⲉⲛ<sup class="footnote">19</sup> ⲡⲉ ⲛ̀ⲥⲟⲡ ⲃ̅.</em></p>
						<p>11. <em>Ⲡⲉϫⲉ ⲡⲓ︤ⲥ︦ⲗ︥ ϫⲉ ⲡⲟⲩⲓⲱⲧ ⲛⲱⲟⲩ ϫⲉ ⲓⲥϫⲉ ⲡⲁⲓⲣⲏϯ ⲡⲉ ⲁ̀ⲣⲓⲟⲩⲓ̀ ⲙ̀ⲫⲁⲓ. ϭⲓ ⲉ̀ⲃⲟⲗ ϧⲉⲛ ⲛⲓⲟⲩⲧⲁⲩϩ ⲛ̀ⲧⲉ ⲡⲓⲕⲁϩⲓ. ϧⲉⲛ ⲛⲉⲧⲉⲛⲙⲟⲕⲓ. ⲁ̀ⲗⲓⲟⲩⲓ̀ ⲉ̀ϧⲣⲏⲓ ⲛ̀ϩⲁⲛⲧⲁⲓⲟ ⲙ̀ⲡⲓⲣⲱⲙⲓ ⲉ̀ⲃⲟⲗ ϧⲉⲛ ⲡⲓⲥⲟⲛϯ. ⲛⲉⲙ ⲡⲓⲉ̀ⲃⲓⲱ̀ ⲟⲩⲥⲑⲩⲛⲟⲩϥⲓ<sup class="footnote">20</sup>. ⲛⲉⲙ ⲟⲩⲥⲧⲁⲕⲧⲏ. ⲛⲉⲙ ⲟⲩⲧⲉⲣⲉⲃⲓⲛⲑⲓⲥ<sup class="footnote">21</sup>. ⲛⲉⲙ ϩⲁⲛⲕⲁⲣⲓⲁ̀.</em></p>
						<p>12. <em>Ⲟⲩⲟϩ ⲁ̀ⲗⲓⲟⲩⲓ̀ ⲙ̀ⲡⲓϩⲁⲧ ⲉϥⲕⲏⲃ ϧⲉⲛ ⲛⲉⲧⲉⲛϫⲓϫ. ⲡⲓϩⲁⲧ ⲉⲧⲁⲩⲧⲁⲥⲑⲟϥ ⲉ̀ⲣⲱⲧⲉⲛ ϧⲉⲛ ⲛⲉⲧⲉⲛⲥⲟⲕ. ⲙⲁⲧⲁⲥⲑⲟϥ ⲛⲉⲙⲱⲧⲉⲛ. ⲙⲏⲡⲟⲧⲉ ⲟⲩⲙⲉⲧⲁⲧⲉ̀ⲙⲓ ⲡⲉⲧⲁⲥϣⲱⲡⲓ.</em></p>
						<p>13. <em>Ⲟⲩⲟϩ ϭⲓ ⲙ̀ⲡⲉⲧⲉⲛⲕⲉⲥⲟⲛ ⲛⲉⲙⲱⲧⲉⲛ. ⲧⲉⲛⲑⲏⲛⲟⲩ<sup class="footnote">22</sup> ⲙⲁϣⲉ ⲛⲱⲧⲉⲛ ⲉ̀ϧⲣⲏⲓ ϩⲁ ⲡⲓⲣⲱⲙⲓ.</em></p>
						<p>14. <em>Ⲡⲁⲛⲟⲩϯ ⲇⲉ ⲉϥⲉ̀ϯ ⲛⲱⲧⲉⲛ ⲛ̀ⲟⲩϩⲙⲟⲧ ⲙ̀ⲡⲉⲙⲑⲟ ⲙ̀ⲡⲓⲣⲱⲙⲓ. ⲉϥⲉ̀ⲧⲁⲟⲩⲟ̀<sup class="footnote">23</sup> ⲙ̀ⲡⲉⲧⲉⲛⲕⲉⲥⲟⲛ ⲛⲉⲙⲱⲧⲉⲛ. ⲛⲉⲙ ⲡⲕⲉⲃⲉⲛⲓⲁ̀ⲙⲓⲛ. ⲁⲛⲟⲕ ⲙⲉⲛ ⲅⲁⲣ ⲙ̀ⲫⲣⲏϯ ⲉⲧⲁⲓⲉⲣⲁⲧϣⲏⲣⲓ. ⲁⲓⲉⲣⲁⲧϣⲏⲣⲓ.</em></p>
						<p>15. <em>Ⲁⲩϭⲓ ⲇⲉ ⲛ̀ϫⲉ ⲛⲓⲣⲱⲙⲓ ⲛ̀ⲛⲁⲓⲧⲁⲓⲟ ⲟⲩⲟϩ ⲡⲓϩⲁⲧ ⲉϥⲕⲏⲃ ⲁⲩϭⲓⲧϥ ϧⲉⲛ ⲛⲟⲩϫⲓϫ<sup class="footnote">24</sup>. ⲛⲉⲙ ⲃⲉⲛⲓⲁ̀ⲙⲓⲛ. ⲁⲩⲧⲱⲟⲩⲛ<sup class="footnote">25</sup> ⲁⲩⲓ̀ ⲉ̀ϧⲣⲏⲓ ⲉ̀ ⲭⲏⲙⲓ. ⲁⲩⲟϩⲓ<sup class="footnote">26</sup> ⲉ̀ⲣⲁⲧⲟⲩ ⲙ̀ⲡⲉⲙⲑⲟ ⲛ̀ⲓⲱⲥⲏⲫ.</em></p>
						<p>16. <em>Ⲁϥⲛⲁⲩ ⲇⲉ ⲉ̀ⲣⲱⲟⲩ ⲛ̀ϫⲉ ⲓⲱⲥⲏⲫ ⲛⲉⲙ ⲃⲉⲛⲓⲁ̀ⲙⲓⲛ ⲡⲉϥⲥⲟⲛ ⲛ̀ϣⲉⲛⲙⲁⲩ. ⲟⲩⲟϩ ⲡⲉϫⲁϥ ⲙ̀ⲫⲏ ⲉⲧⲭⲏ ϩⲓϫⲉⲛ ⲡⲉϥⲏⲓ. ϫⲉ ⲁ̀ⲗⲓⲟⲩⲓ̀ ⲛ̀ⲛⲁⲓⲣⲱⲙⲓ ⲉ̀ϧⲟⲩⲛ ⲉ̀ ⲡⲓⲏⲓ. ϣⲉⲧ ϩⲁⲛⲫⲓⲥⲓ<sup class="footnote">27</sup> ⲟⲩⲟϩ ⲥⲉⲃⲧⲱⲧⲟⲩ. ⲁ̀ⲣⲉ ⲛⲁⲓⲣⲱⲙⲓ ⲅⲁⲣ ⲛⲁⲟⲩⲱⲙ ⲛ̀ⲟⲩⲱⲓⲕ<sup class="footnote">28</sup> ⲛⲉⲙⲏⲓ ⲙ̀ⲙⲉⲣⲓ.</em></p>
						<p>17. <em>Ⲁϥⲓ̀ⲣⲓ ⲇⲉ ⲛ̀ϫⲉ ⲡⲓⲣⲱⲙⲓ. ⲕⲁⲧⲁⲫⲣⲏϯ ⲉⲧⲁ̀ ⲓⲱⲥⲏⲫ ϫⲟⲥ ⲛⲁϥ.</em></p>
						<p>18. <em>ⲉⲧⲁⲩⲛⲁⲩ ⲇⲉ ⲛ̀ϫⲉ ⲛⲓⲣⲱⲙⲓ. ϫⲉ ⲁⲩⲉ̀ⲛⲟⲩ ⲉ̀ϧⲟⲩⲛ ⲉ̀ⲡⲏⲓ ⲛ̀ⲓⲱⲥⲏⲫ. ⲡⲉϫⲱⲟⲩ ϫⲉ ⲉⲑⲃⲉ ⲡⲓϩⲁⲧ ⲉⲧⲁⲩⲧⲁⲥⲑⲟϥ ⲉ̀ⲣⲟⲛ ⲛ̀ϣⲟⲣⲡ ϧⲉⲛ ⲛⲉⲛⲙⲟⲕⲓ<sup class="footnote">29</sup>. ⲁⲛⲟⲛ ⲥⲉⲓ̀ⲛⲓ ⲙ̀ⲙⲟⲛ ⲉ̀ϧⲟⲩⲛ ⲉ̀ϭⲓⲧⲉⲛ<sup class="footnote">30</sup> ⲛ̀ϫⲟⲛⲥ. ⲟⲩⲟϩ ⲉ̀ϯⲙ̀ⲕⲁϩ ⲛⲁⲛ. ⲉⲡϫⲓⲛⲁⲓⲧⲉⲛ ⲙ̀ⲃⲱⲕ ⲛⲉⲙ ⲛⲉⲛⲉ̀ⲉⲩ.</em></p>
						<p>19. <em>Ⲁⲩⲓ̀ ⲇⲉ ϩⲁ ⲡⲓⲣⲱⲙⲓ ⲉⲧⲭⲏ ϩⲓϫⲉⲛ ⲡⲏⲓ ⲛ̀ⲓⲱⲥⲏⲫ.</em></p>
						<p>20. <em>Ⲁⲩⲥⲁϫⲓ<sup class="footnote">31</sup> ⲛⲉⲙⲁϥ ϧⲉⲛ ⲡⲓϣⲑⲟⲙ ⲛ̀ⲧⲉ ⲡⲓⲏⲓ ⲉⲩϫⲱ ⲙ̀ⲙⲟⲥ. ϫⲉ ⲧⲉⲛϯϩⲟ ⲉ̀ⲣⲟⲕ ⲡⲉⲛϭⲟⲓⲥ ⲁⲛⲓ̀ ⲉ̀ϧⲣⲏⲓ ⲛ̀ϣⲟⲣⲡ. ⲉ̀ϣⲉⲡ ϩⲁⲛϧⲣⲏⲟⲩⲓ̀ ⲛⲁⲛ.</em></p>
						<p>21. <em>Ⲁⲥϣⲱⲡⲓ ⲉⲧⲁⲛⲓ̀ ⲉ̀ⲡⲓⲙⲁ ⲉⲧⲁⲛϣⲧⲟ ⲉ̀ⲣⲟϥ. ⲁⲛⲟⲩⲱⲛ ⲛ̀ⲛⲉⲛⲥⲟⲕ. ⲟⲩⲟϩ<sup class="footnote">32</sup> ⲁⲛϫⲉⲙ ⲡϩⲁⲧ ⲙ̀ⲡⲓⲟⲩⲁⲓ ⲡⲓⲟⲩⲁⲓ ⲙ̀ⲙⲟⲛ ϧⲉⲛ ⲡⲉϥⲥⲟⲕ. ⲡⲉⲛϩⲁⲧ ϧⲉⲛ ⲟⲩϣⲓ ⲁⲛⲧⲁⲥⲑⲟϥ ϯⲛⲟⲩ ϧⲉⲛ ⲛⲉⲛϫⲓϫ.</em></p>
						<p>22. <em>Ⲟⲩⲟϩ ⲁ̀ ⲛⲉⲛⲕⲉϩⲁⲧ<sup class="footnote">33</sup> ⲛⲉⲙⲁⲛ. ⲉ̀ϣⲉⲡ ϩⲁⲛϧⲣⲏⲟⲩⲓ̀ ⲛⲁⲛ. ⲧⲉⲛⲉ̀ⲙⲓ<sup class="footnote">34</sup> ⲁⲛ ϫⲉ ⲛⲓⲙ. ⲁϥϩⲓ ⲡⲓϩⲁⲧ<sup class="footnote">35</sup> ⲉϧⲣⲏⲓ ⲉ ⲛⲉⲛⲥⲟⲕ.</em></p>
						<p>23. <em>Ⲡⲉϫⲁϥ ⲇⲉ ⲛⲱⲟⲩ ⲛ̀ϫⲉ ⲡⲓⲣⲱⲙⲓ. ϫⲉ ⲓ̀ⲗⲉⲱⲥ ⲛⲱⲧⲉⲛ ⲙ̀ⲡⲉⲣ ⲉⲣϩⲟϯ. ⲡⲉⲧⲉⲛⲛⲟⲩϯ ⲟⲩⲟϩ ⲫϯ ⲛ̀ⲧⲉ ⲛⲉⲧⲉⲛⲓⲟϯ. ⲁϥϯ ⲛⲱⲧⲉⲛ ⲛ̀ϩⲁⲛⲁ̀ϩⲱⲣ ϧⲉⲛ ⲛⲉⲧⲉⲛⲥⲟⲕ. ⲡⲉⲧⲉⲛϩⲁⲧ ⲇⲉ ⲁⲓⲟⲩⲱ̀ ⲉⲓϭⲓ ⲙ̀ⲙⲟϥ ϧⲉⲛ ⲟⲩⲇⲓⲕⲓⲙⲏ<sup class="footnote">36</sup>. ⲟⲩⲟϩ ⲁϥⲉⲛ ⲥⲩⲙⲉⲱⲛ<sup class="footnote">37</sup> ⲉⲃⲟⲗ ϩⲁⲣⲱⲟⲩ.</em></p>
						<p>24. <em>Ⲁⲩⲉⲛⲙⲱⲟⲩ<sup class="footnote">38</sup>. ⲁⲩⲓⲁⲣⲁⲧⲟⲩ. ⲁϥϯϧⲣⲉ<sup class="footnote">39</sup> ⲛ̀ⲛⲟⲩⲉ̀ⲉⲩ.</em></p>
						<p>25. <em>Ⲟⲩⲟϩ<sup class="footnote">40</sup> ⲁⲩⲥⲉⲃⲧⲉ ⲛⲓⲧⲁⲓⲟ ⲇⲉ. ϣⲁⲧⲉ ⲓⲱⲥⲏⲫ ⲓ̀ ⲉ̀ϧⲟⲩⲛ ⲙ̀ⲙⲉⲣⲓ. ⲁⲩⲥⲱⲧⲉⲙ ⲅⲁⲣ ϫⲉ ⲁ̀ⲣⲉ ⲓⲱⲥⲏⲫ<sup class="footnote">41</sup> ⲙⲉⲩⲓ̀ ⲉ̀ ⲟⲩⲱⲙ ⲙ̀ⲡⲓⲙⲁ<sup class="footnote">42</sup> ⲉ̀ⲧⲉⲙⲙⲁⲩ.</em></p>
						<p>26. <em>Ⲁϥⲓ̀ ⲇⲉ ⲛ̀ϫⲉ ⲓⲱⲥⲏⲫ ⲉ̀ϧⲟⲩⲛ ⲉ̀ⲡⲓⲏⲓ. ⲟⲩⲟϩ ⲁⲩⲓ̀ⲛⲓ ⲛ̀ⲛⲓⲇⲱⲣⲟⲛ ⲛⲁϥ ⲉⲡⲓⲏⲓ. ⲛⲏ ⲉ̀ⲛⲁⲩⲭⲏ ϧⲉⲛ ⲛⲟⲩϫⲓϫ. ⲁⲩϩⲓⲧⲟⲩ<sup class="footnote">43</sup> ⲉϫⲉⲛ ⲡⲟⲩϩⲟ ϩⲓϫⲉⲛ<sup class="footnote">44</sup> ⲡⲓⲕⲁϩⲓ ⲁⲩⲟⲩⲱϣⲧ<sup class="footnote">45</sup> ⲙ̀ⲙⲟϥ.</em></p>
						<p>27. <em>Ⲁϥϣⲉⲛⲟⲩ ⲇⲉ ϫⲉ ⲁ̀ⲣⲉⲧⲉⲛⲉⲣⲟⲩ. ⲟⲩⲟϩ ⲡⲉϫⲁϥ ⲛⲱⲟⲩ. ϫⲉ ϥⲟⲩⲟϫ ⲛ̀ϫⲉ ⲡⲉⲧⲉⲛⲓⲱⲧ. ⲡⲓϧⲉⲗⲗⲟ ⲉⲧⲁⲣⲉⲧⲉⲛϫⲟⲥ. ⲉ̀ⲧⲓ ϥⲟⲛϧ.</em></p>
						<p>28. <em>Ⲛⲑⲱⲟⲩ ⲇⲉ ⲡⲉϫⲱⲟⲩ. ϫⲉ ϥⲟⲩⲟϫ ⲛ̀ϫⲉ ⲡⲉⲕⲁ̀ⲗⲟⲩ ⲡⲉⲛⲓⲱⲧ ⲉ̀ⲧⲓ ϥⲟⲛϧ. ⲟⲩⲟϩ ⲡⲉϫⲁϥ ϫⲉ ⲥⲙⲁⲣⲱⲟⲩⲧ ⲉ̀ⲃⲟⲗ ϩⲓⲧⲉⲛ ⲫϯ<sup class="footnote">46</sup> ⲛ̀ϫⲉ ⲡⲓⲣⲱⲙⲓ ⲉⲧⲉⲙⲙⲁⲩ. (ⲟⲩⲟϩ ⲡⲉϫⲁϥ ϫⲉ ⲁ̀ ⲫϯ ⲥⲙⲟⲩ ⲉ ⲡⲓⲣⲱⲙⲓ ⲉⲧⲉⲙⲙⲁⲩ<sup class="footnote">47</sup>) ⲟⲩⲟϩ ⲁⲩϩⲓⲧⲟⲩ ⲉ̀ϧⲣⲏⲓ ⲁⲩⲟⲩⲱϣⲧ ⲙ̀ⲙⲟϥ.</em></p>
						<p>29. <em>Ⲁϥϫⲟⲩϣⲧ ⲇⲉ ⲉ̀ⲡϣⲱⲓ ⲛ̀ⲛⲉϥⲃⲁⲗ ⲛ̀ϫⲉ ⲓⲱⲥⲏⲫ. ⲁϥⲛⲁⲩ ⲉ̀ ⲃⲉⲛⲓⲁ̀ⲙⲓⲛ ⲡⲉϥⲥⲟⲛ ⲛ̀ϣⲉⲛⲙⲁⲩ. ⲟⲩⲟϩ ⲡⲉϫⲁϥ ϫⲉ ⲫⲁⲓ ⲡⲉ ⲡⲉⲧⲉⲛⲕⲟⲩϫⲓ ⲛ̀ⲥⲟⲛ. ⲫⲏ ⲉⲧⲁ̀ⲣⲉⲧⲉⲛϫⲟⲥ ⲉ̀ⲉⲛϥ ϩⲁⲣⲟⲓ. ⲟⲩⲟϩ ⲡⲉϫⲁϥ ϫⲉ ⲉ̀ⲣⲉ ⲫϯ ⲛⲁⲓ ⲛⲁⲕ ⲡⲁϣⲏⲣⲓ.</em></p>
						<p>30. <em>Ⲁϥϣⲑⲟⲣⲧⲉⲣ ⲇⲉ ⲛ̀ϫⲉ ⲓⲱⲥⲏⲫ. ⲛⲁⲣⲉ ⲛⲉϥⲙⲁϧⲧ ⲅⲁⲣ ⲫⲟⲛ<sup class="footnote">48</sup> ⲡⲉ. ⲉϫⲉⲛ ⲡⲉϥⲥⲟⲛ. ⲟⲩⲟϩ ⲛⲁϥⲕⲱϯ ⲛ̀ⲥⲁ ⲣⲓⲙⲓ ⲁϥϣⲉ ⲛⲁϥ ⲇⲉ ⲉϧⲟⲩⲛ ⲉⲡⲉϥⲧⲁⲙⲓⲟⲛ ⲁϥⲣⲓⲙⲓ.</em></p>
						<p>31. <em>Ⲟⲩⲟϩ ⲉⲧⲁϥⲓⲁ ⲡⲉϥϩⲟ<sup class="footnote">49</sup> ⲉ̀ⲃⲟⲗ ⲁϥⲓ̀ ⲉⲃⲟⲗ. ⲁϥⲁⲙⲟⲛⲓ<sup class="footnote">50</sup> ⲛ̀ⲧⲟⲧϥ. Ⲟⲩⲟϩ ⲡⲉϫⲁϥ. ϫⲉ ⲭⲁⲱⲓⲕ ⲉ̀ϧⲣⲏⲓ.</em></p>
						<p>32. <em>Ⲁⲩⲭⲱ<sup class="footnote">51</sup> ϧⲁⲣⲱϥ ⲙ̀ⲙⲁⲩⲁⲧϥ. ⲟⲩⲟϩ ⲁⲩⲭⲱ ϧⲁⲣⲱⲟⲩ ⲙ̀ⲙⲁⲩⲁⲧⲟⲩ. ⲁⲩⲭⲱ ϧⲁⲣⲱⲟⲩ ⲛ̀ⲛⲓⲣⲉⲙⲛ̀ⲭⲏⲙⲓ ⲙ̀ⲙⲁⲩⲁⲧⲟⲩ. ⲛⲏ ⲉⲛⲁⲩⲟⲩⲱⲙ ⲛⲉⲙⲁϥ. ⲛⲉ ⲙ̀ⲙⲟⲛ ϣϫⲟⲙ ⲅⲁⲣ ⲡⲉ ⲛ̀ⲛⲓⲣⲉⲙⲛ̀ⲭⲏⲙⲓ ⲉ ⲟⲩⲉⲙ ⲱⲓⲕ<sup class="footnote">52</sup>. ⲛⲉⲙ ⲛⲓϩⲉⲃⲣⲉⲟⲥ. ϫⲉ ⲛⲉ ⲟⲩⲥⲱϥ ⲅⲁⲣ ⲡⲉ ⲛ̀ⲛⲓⲣⲉⲙⲛ̀ⲭⲏⲙⲓ. ⲡⲉⲙⲁⲛ̀ⲉ̀ⲥⲱⲟⲩ ⲛⲓⲃⲉⲛ ⲛ̀ⲧⲉ ⲛⲓⲉⲥⲱⲟⲩ.</em></p>
						<p>33. <em>Ⲁⲩϩⲉⲙⲥⲓ ⲇⲉ ⲙ̀ⲡⲉϥⲙ̀ⲑⲟ. ⲡⲓϣⲟⲣⲡ ⲙ̀ⲙⲓⲥⲓ ⲕⲁⲧⲁ ⲧⲉϥⲙⲉⲧⲛⲓϣϯ. ⲟⲩⲟϩ ⲡⲓⲕⲟⲩϫⲓ ⲕⲁⲧⲁ ⲧⲉϥⲙⲉⲧⲕⲟⲩϫⲓ<sup class="footnote">53</sup>. ⲛⲁⲩⲧⲟⲙⲧ ⲇⲉ ⲛ̀ϫⲉ ⲛⲓⲣⲱⲙⲓ. ⲡⲓⲟⲩⲁⲓ ⲡⲓⲟⲩⲁⲓ ⲟⲩⲃⲉ ⲡⲉϥⲥⲟⲛ.</em></p>
						<p>34. <em>Ⲛⲁⲩⲱⲗⲓ ⲇⲉ ⲛ̀ϩⲁⲛⲧⲟⲓ ⲛ̀ⲧⲟⲧϥ ⲡⲉ. ⲉⲩϯ<sup class="footnote">54</sup> ⲙ̀ⲙⲱⲟⲩ ⲛⲱⲟⲩ ⲁⲥⲉⲣⲛⲓϣϯ ⲇⲉ ⲛ̀ϫⲉ ⲧⲧⲟⲓ ⲛ̀ⲃⲉⲛⲓⲁⲙⲓⲛ<sup class="footnote">55</sup> ⲉϩⲟⲧⲉ ⲛⲓⲧⲟⲓ ⲧⲏⲣⲟⲩ ⲛ̀ⲧⲱⲟⲩ<sup class="footnote">56</sup>. ⲛ̀ⲉ̅ ⲛ̀ⲕⲱⲃ ϧⲁⲧⲉⲛ ⲛⲁⲛⲏ. ⲁⲩⲥⲱ ⲇⲉ ⲟⲩⲟϩ ⲁⲩⲑⲓϧⲓ ⲛⲉⲙⲁϥ.</em></p>
					</div>
					<p class="footnote">— 1. Vat. + <em>ⲟⲛ</em>.</p>
					<p class="footnote">— 2. Vat. + <em>ⲟⲛ</em>.</p>
					<p class="footnote">— 3. Vat. + <em>ϩⲓⲛⲁ ⲛ̀ⲧⲉⲛϣⲧⲉⲙⲙⲟⲩ</em>.</p>
					<p class="footnote">— 4. Vat. <em>ϧⲉⲛ ⲟⲩⲙⲉⲑⲣⲉ</em>.</p>
					<p class="footnote">— 5. Vat. + <em>ⲭⲏ</em>.</p>
					<p class="footnote">— 6. Vat. <em>ⲡⲉⲛⲕⲟⲩϫⲓ ⲛ̀ⲥⲟⲛ</em>.</p>
					<p class="footnote">7. Vat. <em>ⲟⲩⲟϩ ⲧⲉⲛⲛⲁϣⲉⲡ ϩⲁⲛϧⲣⲏⲟⲩⲓ</em>.</p>
					<p class="footnote">— 8. Vat. <em>ⲟⲩⲛ</em>.</p>
					<p class="footnote">— 9. Vat. <em>ⲙ̀ⲡⲉⲛ ⲕⲟⲩϫⲓ ⲛ̀ⲥⲟⲛ</em>.</p>
					<p class="footnote">— 10. Vat. + <em>ⲛⲁⲛ</em>.</p>
					<p class="footnote">— 11. Vat. — <em>ⲭⲏ</em>.</p>
					<p class="footnote">— 12. Vat. <em>ⲁⲧⲉⲧⲉⲛⲉⲣ ⲡⲁⲓ ⲡⲉⲧϩⲱⲟⲩ</em>.</p>
					<p class="footnote">— 13. Vat. — <em>ⲡⲉ</em>.</p>
					<p class="footnote">— 14. Vat. <em>ⲟⲩⲟϩ ⲛ̀ⲧⲉⲛⲧⲱⲛⲧⲉⲛ ⲛ̀ⲧⲉⲛϣⲉ ⲛⲁⲛ</em>.</p>
					<p class="footnote">— 15. Vat. + <em>ϫⲉ</em>.</p>
					<p class="footnote">— 16. Vat. — <em>ϩⲁⲣⲟⲕ</em>.</p>
					<p class="footnote">— 17. Vat. <em>ⲉⲡⲁⲓⲱⲧ</em>.</p>
					<p class="footnote">— 18. Vat. — <em>ⲅⲁⲣ</em>.</p>
					<p class="footnote">19. Vat. <em>ⲁⲛⲕⲟⲧⲧⲉⲛ</em>.</p>
					<p class="footnote">— 20. Vat. <em>ⲟⲩⲥⲑⲓⲛⲟⲩϥⲓ</em>.</p>
					<p class="footnote">— 21. Vat. <em>ⲟⲩⲧⲉⲣⲉⲃⲓⲛⲑⲟⲥ</em>.</p>
					<p class="footnote">— 22. Vat. + <em>ⲟⲩⲟϩ</em>.</p>
					<p class="footnote">— 23. Vat. <em>ⲉϥⲉⲧⲁⲥⲑⲟ</em>.</p>
					<p class="footnote">— 24. Vat. <em>ϧⲉⲛ ⲛⲟⲩϫⲓϫ ⲁⲩϭⲓⲧϥ</em>.</p>
					<p class="footnote">— 25. Vat. <em>ⲟⲩⲟϩ ⲁⲩⲧⲱⲟⲩⲛⲟⲩ</em>.</p>
					<p class="footnote">— 26. Vat. + <em>ⲟⲩⲟϩ</em>.</p>
					<p class="footnote">27. Vat. <em>ϩⲁⲛⲫⲁⲥⲓ</em>.</p>
					<p class="footnote">— 28. Vat. <em>ⲛ̀ⲛⲟⲩⲱⲓⲕ</em>.</p>
					<p class="footnote">— 29. Vat. <em>ⲛⲉⲛⲥⲟⲕ</em>.</p>
					<p class="footnote">— 30. Vat. <em>ⲉ ϭⲓⲧⲧⲉⲛ</em>.</p>
					<p class="footnote">— 31. Vat. + <em>ⲟⲩⲟϩ</em>.</p>
					<p class="footnote">— 32. Vat. — <em>ⲟⲩⲟϩ</em>.</p>
					<p class="footnote">— 33. Vat. <em>ϩⲁⲛⲕⲉϩⲁⲧ</em>.</p>
					<p class="footnote">— 34. Vat. <em>ⲛ̀ⲧⲉⲛⲉⲙⲓ</em>.</p>
					<p class="footnote">— 35. Vat. + <em>ⲛⲁⲛ</em>.</p>
					<p class="footnote">36. Vat. <em>ⲇⲟⲕⲓⲙⲏ</em>.</p>
					<p class="footnote">— 37. Vat. <em>ⲥⲓⲙⲉⲱⲛ</em>.</p>
					<p class="footnote">— 38. Vat. <em>ⲟⲩⲟϩ ⲁϥⲉⲛⲙⲱⲟⲩ</em>.</p>
					<p class="footnote">— 39. Vat. + <em>ⲟⲩⲟϩ</em>.</p>
					<p class="footnote">— 40. Vat. — <em>ⲟⲩⲟϩ</em>.</p>
					<p class="footnote">— 41. Vat. <em>ⲉⲣⲉ ⲓⲱⲥⲏⲫ</em>.</p>
					<p class="footnote">— 42. Vat. <em>ⲉ ⲟⲩⲱⲙ ⲛ̀ⲟⲩⲱⲓⲕ ⲛⲉⲙⲱⲟⲩ ⲙ̀ⲡⲓⲙⲁ</em>.</p>
					<p class="footnote">— 43. Vat. + <em>ⲟⲩⲟϩ</em>.</p>
					<p class="footnote">— 44. Vat. <em>ⲉϫⲉⲛ</em>.</p>
					<p class="footnote">— 45. Vat. + <em>ⲟⲩⲟϩ</em>.</p>
					<p class="footnote">— 46. Vat. <em>ϥⲥⲙⲁⲣⲱⲟⲩⲧ ⲙ̀ⲫϯ</em>.</p>
					<p class="footnote">— 47. En marge dans le ms. de Paris, omis par le ms. du Vatican.</p>
					<p class="footnote">48. Vat. <em>ⲫⲟⲛϩ</em>. le <em>ϩ</em> a été effacé dans le ms. de Paris.</p>
					<p class="footnote">— 49. Vat. <em>ⲁϥⲓⲁⲡⲉϥϩⲟ</em>.</p>
					<p class="footnote">— 50. Vat. + <em>ⲟⲩⲟϩ</em>.</p>
					<p class="footnote">— 51. Vat. <em>ⲟⲩⲟϩ ⲁⲩⲭⲱ ϧⲁⲣⲱϥ ⲙ̀ⲙⲁⲩⲁⲧϥ ⲛⲉⲙ ϧⲁⲣⲱⲟⲩ ⲛ̀ⲛⲓⲣⲉⲙⲛ̀ⲭⲏⲙⲓ…</em>.</p>
					<p class="footnote">— 52. Vat. <em>ⲙ̀ⲙⲟⲛ ϣϫⲟⲙ ⲅⲁⲣ ⲡⲉ ⲛ̀ⲧⲉ ⲛⲓⲣⲉⲙⲛ̀ⲭⲏⲙⲓ ⲟⲩⲱⲙ ⲛ̀ϩⲁⲛⲱⲓⲕ…</em>.</p>
					<p class="footnote">— 53. Vat. <em>ⲧⲉϥⲙⲉⲑⲕⲟⲩϫⲓ</em>.</p>
					<p class="footnote">— 54. Vat. <em>ⲉϥϯ</em>.</p>
					<p class="footnote">— 55. Vat. <em>ⲙ̀ⲃⲉⲛⲓⲁⲙⲓⲛ</em>.</p>
					<p class="footnote">56. Vat. <em>ⲉϩⲟⲧⲉ ⲛⲓⲧⲟⲓ ⲛ̀ⲧⲱⲟⲩ ⲧⲏⲣⲟⲩ</em>.</p>
					<h5>XLIV.</h5>
					<div>
						<p>1. <em>Ⲁϥϩⲉⲛϩⲉⲛ<sup class="footnote">1</sup> ⲛ̀ϫⲉ ⲓⲱⲥⲏⲫ ⲉⲧⲟⲧϥ ⲙ̀ⲫⲏ ⲉⲧⲭⲏ ⲉϩⲣⲏⲓ<sup class="footnote">2</sup> ⲉϫⲉⲛ ⲡⲉϥⲏⲓ. ⲉϥϫⲱ ⲙ̀ⲙⲟⲥ. ϫⲉ ⲙⲁϩ ⲛⲉⲛⲥⲟⲕ ⲛ̀ⲛⲁⲓⲣⲱⲙⲓ ⲛ̀ⲥⲟⲩⲟ̀ ⲛⲱⲟⲩ. ⲫⲏ ⲉⲧⲟⲩⲛⲁϣϫⲉⲙϫⲟⲙ ⲛ̀ⲟⲗϥ. ϩⲓ<sup class="footnote">3</sup> ⲡϩⲁⲧ ⲙ̀ⲡⲓⲟⲩⲁⲓ ⲡⲓⲟⲩⲁⲓ ⲉⲣⲱϥ ⲙ̀ⲡⲉϥⲥⲟⲕ.</em></p>
						<p>2. <em>Ⲟⲩⲟϩ ⲧⲁⲫⲩⲁⲗⲏ ⲛ̀ϩⲁⲧ ϩⲓⲧⲥ ⲉ ⲡⲥⲟⲕ ⲙ̀ⲡⲓⲕⲟⲩϫⲓ. ⲛⲉⲙ ⲧⲧⲓⲙⲏ ⲙ̀ⲡⲉϥⲥⲟⲩⲟ̀. ⲁⲥϣⲱⲡⲓ ⲇⲉ ⲕⲁⲧⲁ ⲡⲓⲥⲁϫⲓ. ⲉⲧⲁϥϫⲟϥ ⲛ̀ϫⲉ ⲓⲱⲥⲏⲫ.</em></p>
						<p>3. <em>Ⲁ ϣⲱⲣⲡ ⲇⲉ ⲉⲣⲟⲩⲱⲓⲛⲓ ⲁⲩⲟⲩⲱⲣⲡ<sup class="footnote">4</sup> ⲛ̀ⲛⲓⲣⲱⲙⲓ ⲉⲃⲟⲗ. ⲛⲉⲙ<sup class="footnote">5</sup> ⲛⲟⲩⲉ̀ⲉⲩ.</em></p>
						<p>4. <em>Ⲉⲧⲁⲩⲉⲣⲥⲁⲃⲟⲗ ⲇⲉ ⲛ̀ϯⲃⲁⲕⲓ ⲙ̀ⲡⲁⲧⲟⲩⲟⲩⲉⲓ ⲉ̀ⲃⲟⲗ. ⲡⲉϫⲉ ⲓⲱⲥⲏⲫ ⲙ̀ⲫⲏ ⲉⲧⲭⲏ ϩⲓϫⲉⲛ<sup class="footnote">6</sup> ⲡⲉϥⲏⲓ ⲉϥϫⲱ ⲙ̀ⲙⲟⲥ. ϫⲉ ⲧⲱⲛⲕ ϭⲟϫⲓ ⲥⲁⲙⲉⲛϩⲉ ⲛ̀ⲛⲓⲣⲱⲙⲓ<sup class="footnote">7</sup>. ⲉⲕⲉ̀ⲧⲁϩⲱⲟⲩ<sup class="footnote">8</sup> ⲉⲕⲉ̀ϫⲟⲥ<sup class="footnote">8</sup> ⲛⲱⲟⲩ. ϫⲉ ⲉⲑⲃⲉ ⲟⲩ ⲁⲣⲉⲧⲉⲛϯ ⲛ̀ϩⲁⲛⲡⲉⲧϩⲱⲟⲩ. ϧⲁ ϩⲁⲛⲡⲉⲑⲛⲁⲛⲉⲩ<sup class="footnote">9</sup>.</em></p>
						<p>5. <em>ⲉⲑⲃⲉ ⲟⲩ ⲁⲣⲉⲧⲉⲛⲕⲱⲗⲡ ⲛ̀ϯⲫⲩⲁⲗⲏ ⲛ̀ϩⲁⲧ<sup class="footnote">10</sup> ⲑⲁⲓ ⲉϣⲁⲣⲉ ⲡⲁϭⲟⲓⲥ<sup class="footnote">11</sup> ⲥⲱ ⲛ̀ϧⲏⲧⲥ. ⲛ̀ⲑⲟϥ ⲇⲉ ϧⲉⲛ ⲟⲩϭⲓϣⲏⲙ ϣⲁϥϭⲓϣⲏⲙ<sup class="footnote">12</sup> ⲛ̀ϧⲏⲧⲥ. ϩⲁⲛⲡⲉⲧϩⲱⲟⲩ<sup class="footnote">13</sup> ⲁⲣⲉⲧⲉⲛϫⲟⲕⲟⲩ ⲉ̀ⲃⲟⲗ ⲛⲏ ⲉⲧⲁⲣⲉⲧⲉⲛⲁⲓⲧⲟⲩ.</em></p>
						<p>6. <em>Ⲉⲧⲁϥϫⲉⲙⲟⲩ ⲇⲉ ⲁϥϫⲟⲥ ⲛⲱⲟⲩ ⲕⲁⲧⲁ ⲛⲁⲓⲥⲁϫⲓ.</em></p>
						<p>7. <em>ⲛ̀ⲑⲱⲟⲩ ⲇⲉ ⲡⲉϫⲱⲟⲩ ⲛⲁϥ. ϫⲉ ⲉⲑⲃⲉ ⲟⲩ ⲡⲉⲛϭⲟⲓⲥ ⲥⲁϫⲓ ⲛⲉⲙⲁⲛ ⲕⲁⲧⲁ ⲛⲁⲓⲥⲁϫⲓ ⲛ̀ⲛⲉⲥϣⲱⲡⲓ ⲛ̀ⲛⲁⲕⲁⲗⲱⲟⲩⲓ ⲛ̀ⲧⲟⲩⲓⲣⲓ ⲙ̀ⲡⲁⲓⲥⲁϫⲓ<sup class="footnote">14</sup>.</em></p>
						<p>8. <em>Ⲓⲥϫⲉ ⲙⲉⲛ ⲡⲓϩⲁⲧ ⲉⲧⲁⲛϫⲉⲙϥ ϧⲉⲛ ⲛⲉⲛⲥⲟⲕ. ⲁⲛⲧⲁⲥⲑⲟϥ ϩⲁⲣⲟⲕ ⲉ̀ⲃⲟⲗ ϧⲉⲛ ⲡⲕⲁϩⲓ ⲛ̀ⲭⲁⲛⲁⲁⲛ. ⲡⲱⲥ ⲧⲉⲛⲛⲁⲕⲱⲗⲡ<sup class="footnote">15</sup> ⲉ̀ⲃⲟⲗ ϧⲉⲛ ⲡⲏⲓ ⲙ̀ⲡⲉⲛϭⲟⲓⲥ ⲛ̀ⲟⲩϩⲁⲧ ⲓⲉ ⲟⲩⲛⲟⲩⲃ.</em></p>
						<p>9. <em>Ⲫⲏ ⲉⲧⲟⲩⲛⲁϫⲓⲙⲓ ⲛ̀ϯⲫⲩⲁⲗⲏ ⲛ̀ϩⲁⲧ ⲛ̀ⲧⲟⲧϥ<sup class="footnote">16</sup> ϧⲉⲛ ⲛⲉⲕⲁ̀ⲗⲱⲟⲩⲓ̀. ⲉ̀ϥⲉ̀ⲙⲟⲩ ⲁⲛⲟⲛ ⲇⲉ ⲉ̀ⲛⲉⲉⲣⲃⲱⲕ ⲙ̀ⲡⲉⲛϭⲟⲓⲥ.</em></p>
						<p>10. <em>ⲛ̀ⲑⲟϥ ⲇⲉ ⲡⲉϫⲁϥ ϫⲉ<sup class="footnote">17</sup> ⲙⲁⲣⲉⲥϣⲱⲡⲓ ⲙ̀ⲡⲓⲣⲏϯ<sup class="footnote">18</sup> ⲉ̀ⲧⲉⲧⲉⲛϫⲱ ⲙ̀ⲙⲟⲥ. ⲡⲓⲣⲱⲙⲓ ⲉⲧⲟⲩⲛⲁϫⲉⲙ ϯⲫⲩⲁⲗⲏ ⲛ̀ⲧⲟⲧϥ. ⲛ̀ⲑⲟϥ ⲉϥⲉ̀ϣⲱⲡⲓ ⲛⲏⲓ<sup class="footnote">19</sup> ⲛ̀ⲟⲩⲁ̀ⲗⲟⲩ. ⲛ̀ⲑⲱⲧⲉⲛ ⲉⲣⲉⲧⲉⲛⲉ̀ϣⲱⲡⲓ<sup class="footnote">20</sup> ⲉⲣⲉⲧⲉⲛⲧⲟⲩⲃⲏⲟⲩⲧ.</em></p>
						<p>11. <em>Ⲁⲩⲓⲏⲥ ⲛ̀ⲧⲟⲧⲟⲩ ⲁ ⲡⲓⲟⲩⲁⲓ ⲡⲓⲟⲩⲁⲓ. ⲟⲩⲟϩ ⲙ̀ⲡⲉϥⲥⲟⲕ<sup class="footnote">21</sup> ϩⲓϫⲉⲛ ⲡⲓⲕⲁϩⲓ. ⲟⲩⲟϩ ⲁ ⲫⲟⲩⲁⲓ ⲫⲟⲩⲁⲓ. ⲟⲩⲱⲛ ⲙ̀ⲡⲉϥⲥⲟⲕ.</em></p>
						<p>12. <em>Ⲛⲁϥϧⲟⲧϧⲉⲧ ⲇⲉ ⲡⲉ. ⲉⲁϥⲉⲣϩⲏⲧⲥ ⲓⲥϫⲉⲛ ⲡⲓⲛⲓϣϯ. ϣⲁⲧⲉϥⲫⲟϩ ⲉⲡⲓⲕⲟⲩϫⲓ. ⲟⲩⲟϩ ⲁϥϫⲓⲙⲓ ⲛ̀ϯⲫⲩⲁⲗⲏ<sup class="footnote">22</sup> ϧⲉⲛ ⲡⲥⲟⲕ ⲛ̀ⲃⲉⲛⲓⲁⲙⲓⲛ.</em></p>
						<p>13. <em>Ⲟⲩⲟϩ ⲁⲩⲫⲱϧ ⲛ̀ⲛⲟⲩϩⲃⲱⲥ. ⲁ<sup class="footnote">23</sup> ⲫⲟⲩⲁⲓ ⲫⲟⲩⲁⲓ ⲧⲁⲗⲟ ⲙ̀ⲡⲉϥⲥⲟⲕ ⲉ ⲡⲉϥⲓⲱ. ⲁⲩⲧⲁⲥⲑⲟ<sup class="footnote">23</sup> ⲉ ϯⲃⲁⲕⲓ.</em></p>
						<p>14. <em>Ⲁϥⲓ̀ ⲇⲉ ⲉϧⲟⲩⲛ ⲛ̀ϫⲉ ⲓⲟⲩⲇⲁⲥ ⲛⲉⲙ ⲛⲉϥⲥⲛⲏⲟⲩ<sup class="footnote">24</sup> ϩⲁ ⲓⲱⲥⲏⲫ. ⲉⲧⲓ ⲉϥⲭⲏ ϧⲉⲛ ⲡⲓⲙⲁ. ⲁⲩϩⲓⲧⲟⲧⲟⲩ<sup class="footnote">25</sup> ⲉϫⲉⲛ ⲡⲓⲕⲁϩⲓ ⲙ̀ⲡⲉϥⲙ̀ⲑⲟ.</em></p>
						<p>15. <em>Ⲡⲉϫⲁϥ ⲇⲉ ⲛⲱⲟⲩ ⲛ̀ϫⲉ ⲓⲱⲥⲏⲫ. ϫⲉ ⲡⲁⲓϩⲱⲃ ⲟⲩ ⲡⲉ ⲉⲧⲁ̀ⲣⲉⲧⲉⲛⲁⲓϥ. ⲧⲉⲧⲉⲛⲥⲱⲟⲩⲛ<sup class="footnote">26</sup> ⲁⲛ. ϫⲉ ϧⲉⲛ ⲟⲩϭⲓϣⲏⲙ ⲉ̀ϣⲁϥϭⲓϣⲏⲙ<sup class="footnote">27</sup> ⲛ̀ϫⲉ ⲡⲓⲣⲱⲙⲓ ⲉⲧⲉ ⲁⲛⲟⲕ ⲡⲉ.</em></p>
						<p>16. <em>Ⲡⲉϫⲉ ⲓⲟⲩⲇⲁⲥ ⲇⲉ. ϫⲉ ⲟⲩ ⲡⲉⲧⲉⲛⲛⲁⲟⲩⲁϩⲙⲉϥ<sup class="footnote">28</sup> ⲙ̀ⲡⲉⲛϭⲟⲓⲥ. ⲓⲉ ⲟⲩ ⲡⲉⲧⲉⲛⲛⲁⲥⲁϫⲓ<sup class="footnote">29</sup> ⲙ̀ⲙⲟϥ. ⲓⲉ ⲁⲛⲛⲁⲑⲙⲁⲓⲟⲛ ϧⲉⲛ ⲟⲩ. ⲫϯ ⲇⲉ<sup class="footnote">30</sup> ⲁϥϫⲉⲙ ⲑⲙⲉⲧϭⲓⲛ̀ϫⲟⲛⲥ ⲛ̀ⲛⲉⲕⲁ̀ⲗⲱⲟⲩⲓ̀. ϩⲏⲡⲡⲉ ⲉ̀ⲛⲉⲉⲣⲃⲱⲕ<sup class="footnote">31</sup> ⲙ̀ⲡⲉⲛϭⲟⲓⲥ ⲁⲛⲟⲛ ⲛⲉⲙ ⲫⲏ ⲉⲧⲁⲩϫⲉⲙ ϯⲫⲩⲁⲗⲏ ⲛ̀ⲧⲟⲧϥ.</em></p>
						<p>17. <em>Ⲡⲉϫⲁϥ ⲇⲉ ⲛⲱⲟⲩ ⲛ̀ϫⲉ ⲓⲱⲥⲏⲫ. ϫⲉ ⲛ̀ⲛⲉⲥϣⲱⲡⲓ ⲛⲏⲓ ⲉ̀ ⲓⲣⲓ ⲙ̀ⲡⲁⲓⲥⲁϫⲓ. ⲡⲓⲣⲱⲙⲓ ⲉⲧⲁⲩϫⲙ ϯⲫⲩⲁⲗⲏ ⲛ̀ⲧⲟⲧϥ. ⲛ̀ⲑⲟϥ ⲉϥⲉ̀ϣⲱⲡⲓ ⲛⲏⲓ ⲛ̀ⲟⲩⲁ̀ⲗⲟⲩ. ⲛ̀ⲑⲱⲧⲉⲛ ⲇⲉ ⲙⲁϣⲉ ⲛⲱⲧⲉⲛ ⲉ̀ⲡϣⲱⲓ<sup class="footnote">32</sup> ϩⲁ ⲡⲉⲧⲉⲛⲓⲱⲧ ϧⲉⲛ ⲟⲩⲟⲩϫⲁⲓ.</em></p>
						<p>18. <em>Ⲁϥϩⲉⲛϥ ⲇⲉ ⲉ̀ⲣⲟϥ<sup class="footnote">33</sup> ⲛ̀ϫⲉ ⲓⲟⲩⲇⲁⲥ ⲡⲉϫⲁϥ ϫⲉ ϯϯϩⲟ ⲉ̀ⲣⲟⲕ ⲡⲁϭⲟⲓⲥ ⲙⲁⲣⲉ ⲡⲉⲕⲁ̀ⲗⲟⲩ. ϫⲉ ⲟⲩⲥⲁϫⲓ ⲙ̀ⲡⲉⲕⲙ̀ⲑⲟ. ⲟⲩⲟϩ ⲙ̀ⲡⲉⲣϫⲱⲛⲧ ⲉ̀ ⲡⲉⲕⲁ̀ⲗⲟⲩ. ϫⲉ<sup class="footnote">34</sup> ⲛ̀ⲑⲟⲕ ⲡⲉ ⲙⲉⲛⲉⲛⲥⲁ ⲫⲁⲣⲁⲱ̀.</em></p>
						<p>19. <em>ⲡⲁϭⲟⲓⲥ. Ⲛⲑⲟⲕ ⲇⲉ<sup class="footnote">35</sup> ⲁⲕϣⲉⲛ ⲛⲉⲕⲁ̀ⲗⲱⲟⲩⲓ̀ ⲉⲕϫⲱ ⲙ̀ⲙⲟⲥ. ϫⲉ ⲁⲛ. ⲟⲩⲟⲛⲧⲉⲧⲉⲛ ⲓⲱⲧ ⲙ̀ⲙⲁⲩ. ⲓⲉ ⲥⲟⲛ.</em></p>
						<p>20. <em>Ⲡⲉϫⲁⲛ<sup class="footnote">36</sup> ⲙ̀ⲡⲉⲛϭⲟⲓⲥ ϫⲉ ⲟⲩⲟⲛ ⲛ̀ⲧⲁⲛ. ⲛ̀ⲟⲩϧⲉⲗⲗⲟ ⲛ̀ⲓⲱⲧ ⲙ̀ⲙⲁⲩ. ⲛⲉⲙ ⲟⲩⲁ̀ⲗⲟⲩ ⲉ̀ⲁϥϫⲫⲟϥ ϧⲉⲛ ⲧⲉϥⲙⲉⲧϧⲉⲗⲗⲟ. ⲡⲉϥⲕⲉⲥⲟⲛ ⲇⲉ ϥϣⲟⲡ ⲁⲛ ⲁϥⲙⲟⲩ ⲛ̀ⲑⲟϥ ⲙ̀ⲙⲁⲩⲁⲧϥ ⲉ̀ⲧⲥⲟϫⲡ ⲛ̀ⲧⲉ ⲧⲉϥⲙⲁⲩ ⲡⲉϥⲓⲱⲧ ⲇⲉ ⲁϥⲙⲉⲛⲣⲓⲧϥ.</em></p>
						<p>21. <em>Ⲡⲉϫⲁⲕ ⲇⲉ<sup class="footnote">37</sup> ⲛ̀ⲛⲉⲕⲁ̀ⲗⲱⲟⲩⲓ̀. ϫⲉ ⲁ̀ⲛⲓⲧϥ ϩⲁⲣⲟⲓ ⲟⲩⲟϩ ⲉⲓⲉ̀ⲟϩⲓ ⲟⲩⲃⲏϥ.</em></p>
						<p>22. <em>Ⲡⲉϫⲁⲛ<sup class="footnote">38</sup> ⲙ̀ⲡⲉⲛϭⲟⲓⲥ. ϫⲉ ⲙ̀ⲙⲟⲛ ϣϫⲟⲙ ⲛ̀ⲧⲉ ⲡⲓⲁ̀ⲗⲟⲩ ⲭⲁ ⲡⲉϥⲓⲱⲧ ⲛ̀ⲥⲱϥ. Ⲉϣⲱⲡ ⲇⲉ ⲛ̀ⲧⲉϥⲭⲁ ⲡⲉϥⲓⲱⲧ ⲛ̀ⲥⲱϥ ϥⲛⲁⲙⲟⲩ.</em></p>
						<p>23. <em>Ⲛⲑⲟⲕ ⲇⲉ ⲡⲉϫⲁⲕ ⲛ̀ⲛⲉⲕⲁ̀ⲗⲱⲟⲩⲓ̀. ϫⲉ ⲁ̀ⲣⲉ ϣⲧⲉⲙ ⲡⲉⲧⲉⲛⲕⲟⲩϫⲓ ⲛ̀ⲥⲟⲛ ⲓ̀ ⲉ̀ϧⲣⲏⲓ ⲛⲉⲙⲱⲧⲉⲛ. ⲛ̀ⲛⲉⲧⲉⲛⲟⲩⲁϩⲧⲉⲛⲑⲏⲛⲟⲩ ⲉ̀ ⲛⲁⲩ ⲉ̀ ⲡⲁϩⲟ.</em></p>
						<p>24. <em>Ⲁⲥϣⲱⲡⲓ ⲇⲉ ⲉ̀ⲧⲁⲛϣⲉ ⲛⲁⲛ ⲉ̀ⲡϣⲱⲓ ϩⲁ ⲡⲉⲕⲁ̀ⲗⲟⲩ ⲉⲧⲉ ⲡⲉⲛⲓⲱⲧ ⲡⲉ. ⲁⲛⲧⲁⲙⲟϥ ⲉ̀ ⲛⲉⲛⲥⲁϫⲓ ⲙ̀ⲡⲉⲛϭⲟⲓⲥ.</em></p>
						<p>25. <em>Ⲡⲉϫⲉ ⲡⲉⲛⲓⲱⲧ ⲇⲉ. ϫⲉ ⲙⲁϣⲉ ⲛⲱⲧⲉⲛ ⲟⲛ ϣⲉⲡ ϩⲁⲛⲕⲟⲩϫⲓ ⲛ̀ϧⲣⲏⲟⲩⲓ̀ ⲛⲁⲛ.</em></p>
						<p>26. <em>Ⲁⲛⲟⲛ ⲇⲉ ⲡⲉϫⲁⲛ ⲙ̀ⲡⲉⲛⲓⲱⲧ ϫⲉ ⲙ̀ⲙⲟⲛ ϣϫⲟⲙ ⲙ̀ⲙⲟⲛ ⲉ̀ ϣⲉ ⲛⲁⲛ ⲉ̀ϧⲣⲏⲓ<sup class="footnote">39</sup>. ⲁⲗⲗⲁ ⲓⲥϫⲉ ⲡⲉⲛⲕⲟⲩϫⲓ<sup class="footnote">40</sup> ⲛ̀ⲥⲟⲛ ⲛⲁⲓ̀ ⲉ̀ϧⲣⲏⲓ ⲛⲉⲙⲁⲛ. ⲧⲉⲛⲛⲁϣⲉ ⲛⲁⲛ. ⲧⲉⲛⲛⲁϣϫⲉⲙϫⲟⲙ ⲅⲁⲣ ⲁⲛ ⲉ̀ ⲛⲁⲩ ⲉ̀ ⲡϩⲟ ⲙ̀ⲡⲓⲣⲱⲙⲓ. ⲙ̀ⲡⲉⲛⲕⲟⲩϫⲓ ⲛ̀ⲥⲟⲛ ⲭⲏ ⲛⲉⲙⲁⲛ ⲁⲛ.</em></p>
						<p>27. <em>Ⲡⲉϫⲉ ⲡⲉⲕⲁ̀ⲗⲟⲩ ⲇⲉ ⲡⲉⲛⲓⲱⲧ ⲛⲁⲛ<sup class="footnote">41</sup> ϫⲉ ⲛ̀ⲑⲱⲧⲉⲛ ⲧⲉⲧⲉⲛⲥⲱⲟⲩⲛ ϫⲉ ϣⲏⲣⲓ ⲃ̅, ⲁ̀ ⲧⲁⲓⲥϩⲓⲙⲓ<sup class="footnote">42</sup> ⲙⲁⲥⲟⲩ ⲛⲏⲓ.</em></p>
						<p>28. <em>Ⲁ<sup class="footnote">43</sup> ⲡⲓⲟⲩⲁⲓ ⲙ̀ⲙⲱⲟⲩ ϣⲉ ⲛⲁϥ ⲉ̀ⲃⲟⲗ ϩⲁⲣⲟⲓ. ⲡⲉϫⲱⲧⲉⲛ<sup class="footnote">44</sup>. ϫⲉ ⲁ̀ ⲡⲑⲏⲣⲓⲟⲛ ⲟⲩⲟⲙϥ ⲙ̀ⲡⲓⲛⲁⲩ<sup class="footnote">44</sup> ⲉ̀ⲣⲟϥ ϣⲁϯⲛⲟⲩ.</em></p>
						<p>29. <em>Ⲉϣⲱⲡ ⲟⲩⲛ ⲁ̀ⲣⲉⲧⲉⲛϣⲁⲛⲱ̀ⲗⲓ ⲙ̀ⲡⲁⲓⲭⲉⲧ ⲉ̀ⲃⲟⲗ ϩⲁ ⲡⲁϩⲟ. ⲛ̀ⲧⲉ<sup class="footnote">44</sup> ⲟⲩϣⲱⲛⲓ ⲧⲁϩⲟϥ ϩⲓ ⲡⲓⲙⲱⲓⲧ. ⲉ ⲧⲉⲧⲉⲛⲛⲁⲙⲟϣⲓ ϩⲓⲱⲧϥ. ⲧⲉⲧⲉⲛⲛⲁⲉⲗ ⲧⲁⲙⲉⲧϧⲉⲗⲗⲟ ⲉ̀ ⲁ̀ⲙⲉⲛϯ. ϧⲉⲛ ⲟⲩⲙ̀ⲕⲁϩ ⲛ̀ϩⲏⲧ.</em></p>
						<p>30. <em>Ϯⲛⲟⲩ ⲇⲉ ⲁⲓⲛⲁϣⲉ<sup class="footnote">45</sup> ⲛⲏⲓ ⲉ̀ϧⲟⲩⲛ ϩⲁ ⲡⲉⲕⲁ̀ⲗⲟⲩ ⲉⲧⲉ ⲡⲉⲛⲓⲱⲧ ⲡⲉ. ⲙ̀ⲡⲓⲁⲗⲟⲩ ⲭⲏ ⲛⲉⲙⲏⲓ ⲁⲛ. ⲧⲉϥⲯⲩⲭⲏ ⲇⲉ ⲁⲥⲁ̀ϣⲓ<sup class="footnote">46</sup> ϧⲉⲛ ⲧⲯⲩⲭⲏ ⲙ̀ⲡⲓⲁ̀ⲗⲟⲩ.</em></p>
						<p>31. <em>Ⲉϣⲱⲡ<sup class="footnote">47</sup> ⲁϥϣⲁⲛⲛⲁⲩ ⲉ̀ⲣⲟⲛ. ⲙ̀ⲡⲓⲁ̀ⲗⲟⲩ<sup class="footnote">48</sup> ⲛⲉⲙⲁⲛ ⲁⲛ ϥⲛⲁⲙⲟⲩ. ⲟⲩⲟϩ ⲛⲉⲕⲁ̀ⲗⲱⲟⲩⲓ̀. ⲥⲉⲛⲁⲉⲗ ⲑⲙⲉⲧϧⲉⲗⲗⲟ ⲙ̀ⲡⲉⲕⲁ̀ⲗⲟⲩ ⲉⲧⲉ ⲡⲉⲛⲓⲱⲧ ⲡⲉ ⲉ̀ⲡⲉⲥⲏⲧ ⲉ̀ ⲁ̀ⲙⲉⲛϯ ϧⲉⲛ ⲟⲩⲙ̀ⲕⲁϩ ⲛ̀ϩⲏⲧ.</em></p>
						<p>32. <em>Ⲡⲉⲕⲃⲱⲕ ⲅⲁⲣ ⲁϥⲉⲣⲡϣⲧⲱⲣⲓ ⲙ̀ⲡⲓⲁ̀ⲗⲟⲩ ⲛ̀ⲧⲉⲛⲡⲉϥⲓⲱⲧ<sup class="footnote">49</sup> ⲉⲓϫⲱ ⲙ̀ⲙⲟⲥ. ϫⲉ ⲉ̀ϣⲱⲡ ⲁⲓϣⲧⲉⲙⲉⲛϥ ϩⲁⲣⲟⲕ. ⲛ̀ⲧⲁⲧⲁϩⲟϥ ⲉ̀ⲣⲁⲧϥ ⲙ̀ⲡⲉⲕⲙ̀ⲑⲟ. ⲉⲓⲉ̀ϣⲱⲡⲓ ⲉⲓⲟⲓ ⲛ̀ⲣⲉϥⲉⲣⲛⲟⲃⲓ. ⲉ̀ ⲡⲁⲓⲱⲧ ⲛ̀ⲛⲓⲉϩⲟⲟⲩ ⲧⲏⲣⲟⲩ.</em></p>
						<p>33. <em>Ϯⲛⲟⲩ ϫⲉ ϯⲛⲁⲟ̀ϩⲓ ϩⲁⲣⲟⲕ ⲛ̀ⲟⲩⲁ̀ⲗⲟⲩ ⲉ̀ ⲫⲙⲁ ⲙ̀ⲡⲓⲁ̀ⲗⲟⲩ ⲉⲓⲟⲓ ⲙ̀ⲃⲱⲕ ⲙ̀ⲡⲁϭⲟⲓⲥ. ⲡⲓⲁ̀ⲗⲟⲩ ⲇⲉ ⲙⲁⲣⲉϥϣⲉ ⲛⲁϥ. ⲉ̀ⲡϣⲱⲓ ⲛⲉⲙ ⲛⲉϥⲥⲛⲏⲟⲩ.</em></p>
						<p>34. <em>Ⲡⲱⲥ ⲅⲁⲣ ϯⲛⲁϣⲉ<sup class="footnote">50</sup> ⲛⲏⲓ ⲉ̀ⲡϣⲱⲓ ϩⲁ ⲡⲁⲓⲱⲧ. ⲙ̀ⲡⲓⲁ̀ⲗⲟⲩ ⲭⲏ ⲛⲉⲙⲏⲓ ⲁⲛ. ϩⲓⲛⲁ ⲛ̀ⲧⲁϣⲧⲉⲙⲛⲁⲩ ⲉ̀ ⲛⲓⲡⲉⲧϩⲱⲟⲩ. ⲉⲧⲛⲁⲧⲁϩⲉ<sup class="footnote">51</sup> ⲡⲁⲓⲱⲧ.</em></p>
					</div>
					<p class="footnote">— 1. Vat. <em>ⲁϥϩⲟⲛϩⲉⲛ</em>.</p>
					<p class="footnote">— 2. Vat. <em>ⲉϧⲣⲏⲓ</em>.</p>
					<p class="footnote">— 3. Vat. + <em>ⲟⲩⲟϩ</em>.</p>
					<p class="footnote">— 4. Vat. + <em>ⲟⲩⲟϩ</em>.</p>
					<p class="footnote">— 5. Vat. <em>ⲛ̀ⲑⲱⲟⲩ ⲛⲉⲙ ⲛⲟⲩⲉ̀ⲉⲩ</em>.</p>
					<p class="footnote">— 6. Vat. <em>ⲉⲧⲭⲏ ⲉϧⲣⲏⲓ ⲉϫⲉⲛ</em>.</p>
					<p class="footnote">— 7. Vat. <em>ⲥⲁⲙⲉⲛϩⲉ ⲛⲁⲓⲣⲱⲙⲓ</em>.</p>
					<p class="footnote">— 8. Vat. + <em>ⲟⲩⲟϩ</em>.</p>
					<p class="footnote">— 9. Vat. <em>ⲛ̀ⲧϣⲉⲃⲓⲱ ⲛ̀ϩⲁⲛⲡⲉⲑⲛⲁⲛⲉⲩ</em>.</p>
					<p class="footnote">10. Vat. <em>ⲉⲑⲃⲉ ⲟⲩ ⲁⲧⲉⲧⲉⲛⲕⲉⲗⲡ ⲧⲁⲫⲩⲁⲗⲏ ⲛ̀ϩⲁⲧ</em>.</p>
					<p class="footnote">— 11. Vat. <em>ⲡⲟⲩⲣⲟ</em>.</p>
					<p class="footnote">— 12. Vat. <em>ⲉϣⲁϥϭⲓϣⲏⲙ</em>.</p>
					<p class="footnote">— 13. Vat. + <em>ⲅⲁⲣ</em>.</p>
					<p class="footnote">— 14. Vat. <em>ⲕⲁⲧⲁ ⲡⲁⲓⲥⲁϫⲓ</em>.</p>
					<p class="footnote">— 15. Vat. <em>ⲧⲉⲛⲛⲁϣⲕⲱⲗⲡ</em>.</p>
					<p class="footnote">— 16. Vat. <em>ⲫⲏ ⲉⲧⲟⲩⲛⲁϫⲉⲙ ϯⲫⲩⲁⲗⲏ ⲛ̀ⲧⲟⲧϥ</em>.</p>
					<p class="footnote">— 17. Vat. + <em>ϯ ⲛⲟⲩ</em>.</p>
					<p class="footnote">— 18. Vat. <em>ⲙ̀ⲡⲁⲓⲣⲏϯ</em>.</p>
					<p class="footnote">— 19. Vat. — <em>ⲛⲏⲓ</em>.</p>
					<p class="footnote">— 20. Vat. <em>ⲉⲣⲉⲧⲉⲛⲉ̀ϣⲉ ⲛⲱⲧⲉⲛ</em>.</p>
					<p class="footnote">— 21. Vat. <em>ⲟⲩⲟϩ ⲁⲩⲓⲏⲥ ⲛ̀ⲧⲟⲧⲟⲩ ⲁ ⲫⲟⲩⲁⲓ ⲫⲟⲩⲁⲓ ⲫⲟⲣⲡⲉⲣ ⲙ̀ⲡⲉϥⲥⲟⲕ</em>, <i>omet le reste jusqu'au V. 12</i>.</p>
					<p class="footnote">22. Vat. <em>ⲁⲩϫⲉⲙ ϯⲫⲩⲁⲗⲏ</em>.</p>
					<p class="footnote">— 23. Vat. + <em>ⲟⲩⲟϩ</em>.</p>
					<p class="footnote">— 24. Vat. <em>ⲁϥⲓ̀ ⲇⲉ ⲛ̀ϫⲉ ⲓⲟⲩⲇⲁⲥ ⲛⲉⲙ ⲛⲉϥⲥⲛⲏⲟⲩ ⲉϧⲟⲩⲛ</em>.</p>
					<p class="footnote">— 25. Vat. + <em>ⲟⲩⲟϩ</em>.</p>
					<p class="footnote">— 26. Vat. <em>ⲧⲉⲧⲉⲛⲉⲙⲓ</em>.</p>
					<p class="footnote">— 27. Vat. <em>ϣⲁϥϭⲓϣⲏⲙ</em>.</p>
					<p class="footnote">— 28. Vat. <em>ⲟⲩ ⲡⲉ ⲉ̀ⲧⲉⲛⲛⲁⲟⲩⲁϩⲙⲉϥ</em>.</p>
					<p class="footnote">— 29. Vat. <em>ⲟⲩ ⲡⲉ ⲉ̀ⲧⲉⲛⲛⲁⲥⲁϫⲓ</em>.</p>
					<p class="footnote">— 30. Vat. — <em>ⲇⲉ</em>.</p>
					<p class="footnote">— 31. Vat. <em>ⲧⲉⲛⲛⲁⲉⲣⲃⲱⲕ</em>.</p>
					<p class="footnote">32. Vat. — <em>ⲉⲡϣⲱⲓ</em>.</p>
					<p class="footnote">— 33. Vat. <em>ϩⲁⲣⲟϥ</em>.</p>
					<p class="footnote">— 34. Vat. — <em>ϫⲉ</em>.</p>
					<p class="footnote">— 35. Vat. — <em>ⲇⲉ</em>.</p>
					<p class="footnote">— 36. Vat. + <em>ⲟⲩⲟϩ</em>.</p>
					<p class="footnote">— 37. Vat. — <em>ⲇⲉ</em>.</p>
					<p class="footnote">— 38. Vat. + <em>ⲟⲩⲟϩ</em>.</p>
					<p class="footnote">39. Vat. + <em>ⲙ̀ⲡⲉⲛⲕⲟⲩϫⲓ ⲛ̀ⲥⲟⲛ ⲛⲉⲙⲁⲛ ⲁⲛ</em>.</p>
					<p class="footnote">— 40. Vat. <em>ⲁⲗⲗⲁ ⲓⲥϫⲉ ⲭⲛⲁⲟⲩⲱⲣⲡ ⲙ̀ⲡⲉⲛⲕⲟⲩϫⲓ ⲛ̀ⲥⲟⲛ ⲛⲉⲙⲁⲛ ⲉϧⲣⲏⲓ</em>.</p>
					<p class="footnote">— 41. Vat. — <em>ⲛⲁⲛ</em>.</p>
					<p class="footnote">— 42. Vat. <em>ⲉⲧⲁ ⲧⲁⲓⲥϩⲓⲙⲓ</em>.</p>
					<p class="footnote">— 43. Vat. + <em>ⲟⲩⲟϩ</em>.</p>
					<p class="footnote">— 44. Vat. + <em>ⲟⲩⲟϩ</em>.</p>
					<p class="footnote">— 45. Vat. <em>ⲁⲓϣⲁⲛϣⲉ ⲛⲏⲓ ϩⲁ ⲡⲉⲕⲁⲗⲟⲩ</em>.</p>
					<p class="footnote">— 46. Vat. <em>ⲉⲥⲁϣⲓ</em>.</p>
					<p class="footnote">— 47. Vat. <em>ⲟⲩⲟϩ ⲉⲥⲉϣⲱⲡⲓ</em>.</p>
					<p class="footnote">— 48. Vat. + <em>ⲭⲏ</em>.</p>
					<p class="footnote">49. Vat. <em>ϧⲁⲧⲉⲛⲡⲉϥⲓⲱⲧ</em>.</p>
					<p class="footnote">— 50. Vat. <em>ϯⲛⲁϣϣⲉ</em>.</p>
					<p class="footnote">— 51. Vat. <em>ⲉⲑⲛⲁϫⲉⲙ</em>.</p>
					<h5>XLV.</h5>
					<div>
						<p>1. <em>Ⲟⲩⲟϩ ⲛⲁϥϫⲉⲙϫⲟⲙ ⲁⲛ ⲡⲉ ⲛ̀ϫⲉ ⲓⲱⲥⲏⲫ ⲛ̀ⲱ̀ⲟⲩ ⲛ̀ϩⲏⲧ ⲉ̀ⲣⲉ ⲡⲓⲙⲏϣ ⲕⲱϯ ⲉ̀ⲣⲟϥ. ⲁⲗⲗⲁ ⲡⲉϫⲁϥ ϫⲉ ϩⲓⲧⲟⲩ ⲉ̀ⲃⲟⲗ ϩⲁⲣⲟⲓ ⲧⲏⲣⲟⲩ. ⲟⲩⲟϩ ⲛⲉ ⲙ̀ⲙⲟⲛ ϩⲗⲓ ⲟ̀ϩⲓ ⲉ̀ⲣⲁⲧϥ ⲛⲉⲙ ⲓⲱⲥⲏⲫ. ϩⲟⲧⲉ ⲉϥⲛⲁⲟⲩⲟⲛϩϥ ⲉ̀ ⲛⲉϥⲥⲛⲏⲟⲩ.</em></p>
						<p>2. <em>Ⲟⲩⲟϩ ⲁϥⲭⲁ ⲧⲉϥⲥⲙⲏ ⲉϩⲣⲏⲓ ⲁϥⲣⲓⲙⲓ. ⲁⲩⲥⲱⲧⲉⲙ ⲇⲉ ⲧⲏⲣⲟⲩ ⲛ̀ϫⲉ ⲛⲓⲣⲉⲙⲛ̀ⲭⲏⲙⲓ. ⲟⲩⲟϩ ⲁ̀ ϯⲥⲙⲏ ϣⲉ ⲛⲁⲥ ⲉ̀ ⲡⲏⲓ ⲙ̀ⲫⲁⲣⲁⲱ̀.</em></p>
						<p>3. <em>Ⲡⲉϫⲉ ⲓⲱⲥⲏⲫ ⲇⲉ ⲛ̀ⲛⲉϥⲥⲛⲏⲟⲩ ϫⲉ ⲁⲛⲟⲕ ⲡⲉ ⲓⲱⲥⲏⲫ. ⲁⲛ ⲉ̀ⲧⲓ ϥⲟⲛϧ ⲛ̀ϫⲉ ⲡⲁⲓⲱⲧ. Ⲟⲩⲟϩ ⲛⲁⲣⲉ ⲛⲉϥⲥⲛⲏⲟⲩ ϣϫⲉⲙϫⲟⲙ ⲁⲛ ⲡⲉ ⲛ̀ⲉ̀ⲣⲟⲩⲱ̀<sup class="footnote">1</sup> ⲛⲁϥ. ⲛⲉ ⲁⲩϣⲑⲟⲣⲧⲉⲣ ⲅⲁⲣ ⲡⲉ.</em></p>
						<p>4. <em>Ⲡⲉϫⲉ ⲓⲱⲥⲏⲫ ⲇⲉ ⲛ̀ⲛⲉϥⲥⲛⲏⲟⲩ. ϫⲉ ϩⲉⲛⲑⲏⲛⲟⲩ ϩⲁⲣⲟⲓ. ⲁⲩϩⲉⲛⲟⲩ<sup class="footnote">2</sup> ϩⲁⲣⲟϥ. ⲟⲩⲟϩ ⲡⲉϫⲁϥ ϫⲉ ⲁⲛⲟⲕ ⲡⲉ ⲓⲱⲥⲏⲫ ⲡⲉⲧⲉⲛⲥⲟⲛ ⲫⲏ ⲉⲧⲁ̀ⲣⲉⲧⲉⲛⲧⲏⲓϥ ⲉ̀ϧⲣⲏⲓ ⲉ̀ ⲭⲏⲙⲓ.</em></p>
						<p>5. <em>Ϯⲛⲟⲩ ϫⲉ ⲙ̀ⲡⲉⲛⲑⲣⲉ ⲡⲉⲧⲉⲛϩⲏⲧ ⲙ̀ⲕⲁϩ. ⲟⲩⲇⲉ ⲙ̀ⲡⲉⲛⲑⲣⲉ ⲡⲓϩⲱⲃ ⲛ̀ϣⲟⲧ ⲛ̀ⲧⲉⲛⲑⲏⲛⲟⲩ. ϫⲉ ⲉⲧⲁ̀ⲣⲉⲧⲉⲛⲧⲏⲓⲧ<sup class="footnote">3</sup> ⲙ̀ⲛⲁⲓ. ⲉⲧⲁ̀ ⲫϯ ⲅⲁⲣ ⲧⲁⲟⲩⲟⲓ ϧⲁϫⲱⲧⲉⲛ ⲉⲩⲱⲛϧ ⲛⲱⲧⲉⲛ.</em></p>
						<p>6. <em>Ⲑⲁⲓ ⲅⲁⲣ<sup class="footnote">4</sup> ⲑⲙⲁϩ ⲣⲟⲙⲡⲓ ⲃ̅ϯ ⲛ̀ϩⲕⲟ ⲧⲉ. ⲉⲧⲁⲩϣⲱⲡⲓ ϩⲓϫⲉⲛ ⲡⲓⲕⲁϩⲓ<sup class="footnote">5</sup> ⲉ̀ⲧⲓ ⲟⲩⲟⲛ ⲕⲉⲉ̅ ⲥⲟϫⲡ ⲛ̀ⲥⲉⲛⲁⲥⲭⲁⲓ ⲛ̀ϧⲏⲧⲟⲩ ⲁⲛ. ⲟⲩⲇⲉ ⲛ̀ⲥⲉⲛⲁⲱⲥϧ ⲁⲛ<sup class="footnote">6</sup>.</em></p>
						<p>7. <em>Ⲉⲧⲁ̀ ⲫϯ ⲅⲁⲣ ⲧⲁⲟⲩⲟⲓ ϧⲁϫⲱⲧⲉⲛ ⲉ̀ ⲥⲉϫⲡ ⲟⲩⲥⲱϫⲡ ⲛⲱⲧⲉⲛ ϩⲓϫⲉⲛ ⲡⲓⲕⲁϩⲓ. ⲟⲩⲟϩ ⲉ̀ ϣⲁⲛⲉϣ ⲟⲩⲛⲓϣϯ ⲛ̀ⲥⲱϫⲡ ⲛⲱⲧⲉⲛ.</em></p>
						<p>8. <em>Ϯⲛⲟⲩ ⲇⲉ ⲛ̀ⲑⲱⲧⲉⲛ ⲁⲛ ⲁ̀ⲣⲉⲧⲉⲛⲟⲩⲟⲣⲡⲧ<sup class="footnote">7</sup> ⲉ̀ⲙⲛⲁⲓ ⲁⲗⲗⲁ ⲫϯ ⲡⲉ. Ⲟⲩⲟϩ ⲁϥⲁⲓⲧ ϩⲁⲙⲛⲁⲓ ⲙ̀ⲫⲁⲣⲁⲱ̀ ⲙ̀ⲫⲣⲏϯ ⲛ̀ⲟⲩⲓⲱⲧ<sup class="footnote">8</sup>. ⲛⲉⲙ ϭⲟⲓⲥ ⲉⲡⲉϥⲏⲓ ⲧⲏⲣϥ. ⲛⲉⲙ ⲁⲣⲭⲱⲛ ⲉϫⲉⲛ<sup class="footnote">9</sup> ⲡⲓⲕⲁϩⲓ ⲧⲏⲣϥ ⲛ̀ⲧⲉ ⲭⲏⲙⲓ.</em></p>
						<p>9. <em>Ⲓⲏⲥ ϫⲉ<sup class="footnote">10</sup> ⲛ̀ⲧⲉⲛⲑⲏⲛⲟⲩ. ⲙⲁϣⲉ ⲛⲱⲧⲉⲛ ⲉ̀ⲡϣⲱⲓ ϩⲁ ⲡⲁⲓⲱⲧ ⲟⲩⲟϩ ⲁ̀ϫⲟⲥ ⲛⲁϥ. ϫⲉ ⲛⲁⲓ ⲛⲉ ⲛⲏ ⲉ̀ⲧⲉϥϫⲱ ⲙ̀ⲙⲱⲟⲩ ⲛ̀ϫⲉ ⲡⲉⲕϣⲏⲣⲓ ⲓⲱⲥⲏⲫ. ϫⲉ ⲁ̀ ⲫϯ ⲁⲓⲧ ⲛ̀ϭⲟⲓⲥ ⲉϫⲉⲛ ⲡⲓⲕⲁϩⲓ ⲧⲏⲣϥ ⲛ̀ⲧⲉ ⲭⲏⲙⲓ. ⲁ̀ⲙⲟⲩ ⲟⲩⲛ<sup class="footnote">11</sup> ⲉ̀ϧⲣⲏⲓ ϩⲁⲣⲟⲓ. ⲟⲩⲟϩ ⲙ̀ⲡⲉⲣⲟ̀ϩⲓ.</em></p>
						<p>10. <em>Ⲉⲕⲉ̀ϣⲱⲡⲓ<sup class="footnote">12</sup> ϧⲉⲛ ⲡⲕⲁϩⲓ ⲛ̀ⲅⲉⲥⲉⲙ ⲛ̀ⲧⲉ ⲧⲁ̀ⲣⲁⲃⲓⲁ̀. ⲟⲩⲟϩ ⲉⲕⲉ̀ϣⲱⲡⲓ ⲉⲕϧⲉⲛⲧ ⲉ̀ⲣⲟⲓ. ⲛ̀ⲑⲟⲕ ⲛⲉⲙ ⲛⲉⲕϣⲏⲣⲓ. ⲛⲉⲙ ⲛⲓϣⲏⲣⲓ ⲛ̀ⲧⲉ ⲛⲉⲕϣⲏⲣⲓ. ⲛⲉⲕⲉ̀ⲥⲱⲟⲩ. ⲛⲉⲙ ⲛⲉⲕⲉ̀ϩⲱⲟⲩ. ⲛⲉⲙ ⲛⲉⲧⲉⲛⲧⲁⲕ ⲧⲏⲣⲟⲩ<sup class="footnote">13</sup>.</em></p>
					</div>
					<p class="footnote">— 1. Vat. <em>ⲉ ⲉⲣⲟⲩⲱ</em>.</p>
					<p class="footnote">— 2. Vat. + <em>ⲟⲩⲟϩ</em>.</p>
					<p class="footnote">— 3. Vat. <em>ⲁⲧⲉⲧⲉⲛⲧⲏⲓⲧ</em>.</p>
					<p class="footnote">— 4. Vat. <em>ⲑⲁⲓ ⲅⲁⲣ ⲧⲉ</em>.</p>
					<p class="footnote">— 5. Vat. <em>ⲡⲕⲁϩⲓ</em>.</p>
					<p class="footnote">— 6. Vat. <em>ⲛ̀ⲥⲉⲛⲁⲱⲥϧ ⲛ̀ϧⲏⲧⲟⲩ ⲁⲛ</em>.</p>
					<p class="footnote">— 7. Vat. <em>ⲁⲣⲉⲧⲉⲛⲧⲏⲓⲧ</em>.</p>
					<p class="footnote">— 8. Vat. <em>ⲁϥⲁⲓⲧ ϩⲁⲙⲛⲁⲓ ⲛ̀ⲓⲱⲧ ⲙ̀ⲫⲁⲣⲁⲱ</em>.</p>
					<p class="footnote">— 9. Vat. <em>ϩⲓϫⲉⲛ</em>.</p>
					<p class="footnote">— 10. Vat. — <em>ϫⲉ</em>.</p>
					<p class="footnote">11. Vat. — <em>ⲟⲩⲛ</em>.</p>
					<p class="footnote">— 12. Vat. + <em>ⲟⲩⲟϩ</em>.</p>
					<p class="footnote">— 13. Vat. <em>ⲛⲉⲙ ⲛⲏ ⲉⲧⲉⲛⲧⲁⲕ</em>.</p>
				</div>
				<div>
					<h4 id="chrestomathie_saint_cyrille">Le concile d'Éphèse, d'après une lettre de Saint Cyrille.<br>(<i>Zoega, Catalog.</i> p. 28)</h4>
					<p><em>Ⲁⲥϣⲱⲡⲓ ⲇⲉ ϧⲉⲛ ⲡⲓⲥⲏⲟⲩ ⲉⲧⲁ ⲡⲟⲩⲣⲟ ⲑⲉⲟⲇⲟⲥⲓⲟⲥ ⲟⲩⲱⲣⲡ ⲛ̀ⲥⲱⲓ ⲁⲛⲟⲕ ⲇⲉ ⲁⲓⲟⲩⲱⲣⲡ ⲛ̀ⲥⲁ ⲡⲓⲡⲣⲟⲫⲏⲧⲏⲥ ⲉ︤ⲑ︦ⲩ︥ ⲁⲡⲁ ϣⲉⲁⲛⲟⲩϯ ⲡⲓⲁⲣⲭⲏⲙⲁⲛⲇⲣⲓⲧⲏⲥ ⲛⲉⲙ ⲡⲉⲛⲓⲱⲧ ⲁⲡⲁ ⲃⲓⲕⲧⲱⲣ ⲡⲓⲁⲣⲭⲏⲙⲁⲛⲇⲣⲓⲧⲏⲥ ⲛ̀ⲧⲉ ⲧⲁⲃⲉⲛⲛⲏⲥⲓ ⲟⲩⲟϩ ⲡⲁⲓⲣⲏϯ ⲁⲛϩⲱⲗ ⲉⲑⲣⲉⲛⲉⲣⲕⲁⲑⲉⲣⲓⲛ ⲙ̀ⲡⲓⲁⲥⲉⲃⲏⲥ ⲛⲉⲥⲧⲟⲣⲓⲟⲥ ⲟⲩⲟϩ ⲛⲁⲣⲉ ϩⲁⲛⲕⲉⲙⲏϣ ⲛ̀ⲉⲡⲓⲥⲕⲟⲡⲟⲥ ⲛ̀ⲧⲉ ⲭⲏⲙⲓ ⲛⲉⲙⲁⲛ ⲡⲉ.</em></p>
					<p><em>Ⲁⲛⲟⲕ ⲇⲉ ⲛⲉⲙ ⲁⲡⲁ ϣⲉⲛⲟⲩϯ ⲛⲉⲙ ⲁⲡⲁ ⲃⲓⲕⲧⲱⲣ ⲡⲓⲁⲣⲭⲏⲙⲁⲛⲇⲣⲓⲧⲏⲥ ⲛ̀ⲧⲉ ⲧⲁⲃⲉⲛⲛⲏⲥⲓ<sup class="footnote">1</sup>. ⲉⲛⲁⲛⲧⲁⲗⲏⲟⲩⲧ ⲉ ⲟⲩϫⲟⲓ ⲛ̀ⲟⲩⲱⲧ ⲡⲉ ⲛⲉⲙ ⲛⲉⲛⲉⲣⲏⲟⲩ ⲉⲑⲣⲉⲛϩⲱⲗ ⲉⲕⲱⲥⲧⲁⲛⲧⲓⲛⲟⲩⲡⲟⲗⲓⲥ ⲟⲩⲟϩ ⲡⲥⲱϫⲡ ⲛ̀ⲛⲓⲉⲡⲓⲥⲕⲟⲡⲟⲥ ⲁⲩⲁⲗⲏⲓ ⲡϫⲓⲛⲑⲣⲉⲛⲉⲣϫⲓⲛⲓⲟⲣ<sup class="footnote">2</sup> ⲙ̀ⲡⲓⲡⲉⲗⲁⲅⲟⲥ<sup class="footnote">3</sup> ⲛ̀ⲧⲉ ⲫⲓⲟⲙ ⲁⲛⲁⲙⲟⲛⲓ ⲉϧⲟⲩⲛ ⲉⲕⲱⲥⲧⲁⲛⲧⲓⲛⲟⲩⲡⲟⲗⲓⲥ.</em></p>
					<p><em>Ⲁⲛⲟⲕ ⲇⲉ ⲁⲓⲟⲩⲱⲣⲡ ⲙ̀ⲡⲟⲩⲣⲟ ϫⲉ ⲓⲥ ⲛⲓⲉⲡⲓⲥⲕⲟⲡⲟⲥ ⲛ̀ⲧⲉ ⲭⲏⲙⲓ ⲁⲩⲓ̀. ⲁϥⲟⲩⲱⲣⲡ ϩⲁⲣⲟⲛ ϫⲉ ⲥⲱⲧⲡ ⲛⲁⲕ ⲛ̀ⲟⲩⲙⲁ ⲉⲑⲣⲉ ⲛⲓⲉⲡⲓⲥⲕⲟⲡⲟⲥ ⲧⲏⲣⲟⲩ ⲑⲱⲟⲩϯ ⲉⲣⲟϥ ⲛ̀ⲥⲉⲧⲁⲙⲟⲛ ⲉ ⲡⲧⲁϫⲣⲟ ⲛ̀ⲧⲉ ⲡⲓⲛⲁϩϯ ⲉ︤ⲑ︦ⲩ︥.</em></p>
					<p><em>ϧⲉⲛ ⲡϫⲓⲛⲑⲣⲉⲛⲉⲣ ⲡⲉⲛⲥⲟϭⲛⲓ ⲛⲉⲙ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲛ̀ⲧⲉ ⲣⲱⲙⲏ ⲡⲁⲓⲣⲏϯ ⲁⲛⲥⲱⲧⲡ ⲛⲁⲛ ⲛ̀ϯⲡⲟⲗⲓⲥ ⲉⲫⲉⲥⲟⲥ ⲁⲓⲟⲩⲱⲣⲡ ⲛ̀ⲛⲓⲉⲡⲓⲥⲕⲟⲡⲟⲥ ⲉⲧ ϧⲁ ⲡⲁⲑⲣⲟⲛⲟⲥ ⲉⲙⲁⲩ ⲟⲩⲟϩ ⲁⲓⲑⲣⲉ ⲁⲡⲁ ⲃⲓⲕⲧⲱⲣ ϩⲉⲙⲥⲓ ϧⲉⲛ ⲧⲟⲡⲗⲓⲥ ⲛ̀ϯⲙⲉⲧⲟⲩⲣⲟ ⲉⲑⲃⲉ ϫⲉ ⲟⲩⲟⲛ ⲛ̀ⲧⲁϥ ⲙ̀ⲙⲁⲩ ⲛ̀ⲟⲩⲛⲓϣϯ ⲙ̀ⲡⲁⲣⲣⲏⲥⲓⲁ ϧⲁⲧⲉⲛ ⲡⲟⲩⲣⲟ ⲑⲉⲟⲇⲟⲥⲓⲟⲥ ⲉϩⲟⲧⲉⲣⲟⲛ ⲧⲏⲣⲟⲩ.</em></p>
					<p><em>Ⲁⲛⲟⲕ ⲇⲉ ⲛⲉⲙ ⲁⲡⲁ ϣⲉⲛⲟⲩϯ ⲁⲛϩⲉⲙⲥⲓ ϧⲉⲛ ϯⲡⲟⲗⲓⲥ ϣⲁⲧⲉ ⲛⲓⲉⲡⲓⲥⲕⲟⲡⲟⲥ ⲉⲧⲁϥⲟⲩⲟⲣⲡⲟⲩ ⲛ̀ⲥⲱⲟⲩ ⲓ̀ ϩⲓⲛⲁ ⲛ̀ⲧⲉⲛϩⲱⲗ ⲉϯⲡⲟⲗⲓⲥ ⲉⲫⲉⲥⲟⲥ. ⲉⲡⲉϥⲣⲁⲥϯ ⲇⲉ ⲁ ⲡⲟⲩⲣⲟ ⲟⲩⲁϩⲥⲁϩⲛⲓ ⲉⲑⲣⲉⲛϣⲉ ⲛⲁⲛ ⲉϯⲡⲟⲗⲓⲥ ⲉⲫⲉⲥⲟⲥ ⲟⲩⲟϩ ⲁⲛⲉⲣⲕⲁⲑⲉⲣⲓⲛ ⲙ̀ⲡⲓⲁⲥⲉⲃⲏⲥ ⲛⲉⲥⲟⲣⲓⲟⲥ ⲡⲓϩⲉⲣⲉⲧⲓⲕⲟⲥ ⲉⲧϭⲁϧⲉⲙ ⲙ̀ⲡⲓⲙⲁ ⲉⲧⲉⲙⲙⲁⲩ.</em></p>
					<p><em>Ⲟⲩⲟϩ ϧⲉⲛ ⲡϫⲓⲛⲑⲣⲉⲛⲧⲁϩⲟ ⲙ̀ⲡⲓⲛⲁϩϯ ⲉⲣⲁⲧϥ ⲉⲃⲟⲗ ϩⲓⲧⲉⲛ ⲡⲉⲛϭⲥ ⲓ︤ⲏ︦ⲥ︥ ⲡⲭ︤ⲥ︥ ⲁ ⲡⲟⲩⲣⲟ ⲭⲁⲛ ⲉⲃⲟⲗ ϧⲉⲛ ⲟⲩϩⲓⲣⲏⲛⲏ ⲉϥⲣⲁϣⲓ ⲛⲉⲙⲁⲛ ⲁⲛⲟⲕ ⲛⲉⲙ ⲁⲡⲁ ⲃⲓⲕⲧⲱⲣ ⲛⲉⲙ ⲁⲡⲁ ϣⲉⲛⲟⲩϯ ⲡⲓⲁⲣⲭⲏⲙⲁⲛⲇⲣⲓⲧⲏⲥ ⲛⲉⲙ ⲡⲕⲉⲥⲏⲡⲓ ⲛ̀ⲛⲓⲉⲛⲓⲥⲕⲟⲡⲟⲥ ⲧⲏⲣⲟⲩ ⲉⲑⲙⲟϣⲓ ⲛⲉⲙⲁⲛ.</em></p>
					<p><em>Ⲟⲩⲟϩ ⲡⲁⲓⲣⲏϯ ⲁϥⲭⲁ ⲛⲓⲉⲡⲓⲥⲕⲟⲡⲟⲥ ⲛ̀ⲧⲉ ⲧⲭⲱⲣⲁ ⲛ̀ⲭⲏⲙⲓ ⲉⲃⲟⲗ ⲉⲑⲣⲟⲩⲁⲗⲏⲓ ⲉⲡⲓϫⲟⲓ ⲛ̀ⲥⲉⲙⲟϣⲓ ϧⲁϫⲱⲛ ⲉϧⲣⲏⲓ ⲉ ⲭⲏⲙⲓ ⲁⲛⲟⲕ ⲇⲉ ϩⲱ ⲛⲉⲙ ⲫⲏ ⲉ︤ⲑ︦ⲩ︥ ⲁⲡⲁ ϣⲉⲛⲟⲩϯ ⲛⲉⲙ ⲁⲡⲁ ⲃⲓⲕⲧⲱⲣ ⲁⲛϩⲉⲙⲥⲓ ⲉⲫⲁϩⲟⲩ ϫⲉ ⲛ̀ⲧⲉⲛⲁⲗⲏⲓ ⲉ ⲟⲩϫⲟⲓ ⲛ̀ⲧⲉ ⲭⲏⲙⲓ ⲛⲉⲙ ⲛⲉⲛⲉⲣⲏⲟⲩ.</em></p>
					<p class="footnote">1. Cod. <em>ⲛ̀ⲧⲉ ⲃⲉⲛⲛⲏⲥⲓ</em>.</p>
					<p class="footnote">275.</p>
					<p class="footnote">Cod. <em>ⲡⲉⲗⲁⲟⲥ</em>.</p>
				</div>
				<div>
					<h4 id="chrestomathie_sainte_famille">La Sainte Famille en Egypte.<sup class="footnote">1</sup></h4>
					<p class="footnote">1. Copié jadis par Mgr. Agabios Bschai sur un manuscrit du Vatican; c'est une doxologie sur l'air <i>Adam</i>.</p>
					<p><em>Ⲙⲁⲱⲟⲩ ⲙ̀ⲡⲉⲛⲛⲟⲩϯ ⲡⲓⲗⲟⲅⲟⲥ ⲛ̀ⲧⲉ ⲫⲓⲱⲧ ⲫⲏ ⲉⲧⲁϥϭⲓⲥⲁⲣⲝ ⲟⲩⲟϩ ⲁϥⲉⲣⲣⲱⲙⲓ</em></p>
					<p><em>Ϣⲁⲛⲧⲉϥⲥⲱϯ ⲙ̀ⲙⲟⲛ ⲁⲛⲟⲛ ϧⲁ ⲛⲓⲭⲣⲓⲥⲧⲓⲁⲛⲟⲥ ⲉⲃⲟⲗ ϧⲉⲛ ⲛⲉⲛⲛⲟⲃⲓ ⲛⲉⲙ ⲛⲉⲛⲁⲛⲟⲙⲓⲁ</em></p>
					<p><em>Ⲉⲧⲁϥⲟⲩⲱⲛϩ<sup class="footnote">1</sup> ⲉⲃⲟⲗ ⲛ̀ϫⲉ ⲡⲓⲁⲅⲅⲉⲗⲟⲥ ⲉ ⲓⲱⲥⲏⲫ ⲡⲓⲁⲙϣⲉ ⲉⲃⲟⲗ ϧⲉⲛ ϯⲣⲁⲥⲟⲩⲓ</em></p>
					<p><em>Ⲟⲩⲟϩ ⲡⲉϫⲁϥ ⲛⲁϥ ϫⲉ ⲧⲱⲛⲕ ϧⲉⲛ ⲟⲩⲓⲏⲥ ϭⲓ ⲙ̀ⲡⲓⲁⲗⲟⲩ ⲛⲉⲙ ⲧⲉϥⲙⲁⲩ ⲟⲩⲟϩ ⲫⲱⲧ ⲉ ⲭⲏⲙⲓ</em></p>
					<p><em>Ⲁϥⲧⲱⲛϥ ⲛ̀ϫⲉ ⲓⲱⲥⲏⲫ ⲁϥϭⲓ ⲛ̀ϯⲡⲁⲣⲑⲉⲛⲟⲥ ⲛⲉⲙ ⲡⲓⲁⲗⲟⲩ ⲛⲉⲙⲁⲥ ⲛⲉⲙ ⲥⲁⲗⲱⲙⲏ ϯϧⲉⲗⲗⲱ</em></p>
					<p><em>Ⲁϥⲓ̀ ⲉϧⲣⲏⲓ ⲉ ⲭⲏⲙⲓ ⲁⲩϣⲉ ⲛⲱⲟⲩ ⲉ ⲕⲟⲥⲕⲁⲙ ⲁⲩϣⲱⲡⲓ ⲙ̀ⲙⲁⲩ ϣⲁⲧⲉ ⲏⲣⲱⲇⲏⲥ ⲙⲟⲩ</em></p>
					<p><em>Ⲁ ⲡⲓⲁⲅⲅⲉⲗⲟⲥ ⲛ̀ⲧⲉ ⲡϭⲥ ⲟⲩⲟⲛϩϥ ⲉ ⲓⲱⲥⲏⲫ ⲟⲩⲟϩ ⲁϥϩⲟⲛϩⲉⲛ ⲛⲁϥ ⲉ ⲧⲁⲥⲑⲟϥ ⲉ ⲛⲁⲍⲁⲣⲉⲑ</em></p>
					<p><em>Ϧⲉⲛ ⲡⲉϥϫⲓⲛⲧⲁⲥⲑⲟ ⲁ ⲡⲉⲛϭⲥ ⲓ ⲉ ⲡϫⲱⲕⲉⲙ<sup class="footnote">2</sup> ⲁϥⲓⲛⲓ ⲉⲡϣⲱⲓ ⲛ̀ϯⲙⲟⲩⲙⲓ ⲙ̀ⲙⲱⲟⲩ</em></p>
					<p><em>Ⲉⲥϣⲟⲡ ϣⲁ ⲡⲁⲓⲉϩⲟⲟⲩ ϧⲉⲛ ⲡⲓⲙⲁ ⲉⲧⲉⲙⲙⲁⲩ ⲁⲥⲧⲁⲗϭⲟ<sup class="footnote">3</sup> ⲛ̀ⲟⲩⲟⲛ ⲛⲓⲃⲉⲛ ⲉⲧⲉⲣⲭⲣⲁⲥⲑⲉ ⲙ̀ⲙⲟⲥ</em></p>
					<p><em>Ⲟⲩⲟϩ ⲉⲩⲉⲣⲁⲡⲟⲗⲁⲃⲓⲛ ⲙ̀ⲡⲥⲙⲟⲩ ⲛ̀ϯⲡⲁⲣⲑⲉⲛⲟⲥ ⲑⲙⲁⲩ ⲙ̀ⲡⲉⲛⲣⲉϥⲥⲱϯ ⲟⲩⲟϩ ϯⲡⲁⲛⲁⲅⲓⲁ</em></p>
					<p><em>Ⲛⲉⲙ ⲡⲥⲙⲟⲩ ⲛ̀ϯⲉⲕⲕⲗⲏⲥⲓⲁ ⲉⲧⲁⲩⲕⲟⲧⲥ ⲉ ⲡⲉⲥⲣⲁⲛ ⲉⲣⲉ ⲡⲉⲥⲣⲁⲛ ⲙⲟⲩⲛ ⲉⲃⲟⲗ ϣⲁ ⲛⲓⲅⲉⲛⲉⲁ ⲧⲏⲣⲟⲩ</em></p>
					<p><em>Ⲙⲁⲣⲉⲛϩⲱⲥ ⲉ ⲡⲭ︤ⲥ︥ ⲡⲉⲛⲛⲟⲩϯ ⲁⲗⲏⲑⲱⲥ ⲟⲩⲟϩ ⲛ̀ⲧⲉⲛϯⲱⲟⲩ<sup class="footnote">4</sup> ⲛ̀ⲧⲉϥⲙⲁⲩ ⲙ̀ⲡⲁⲣⲑⲉⲛⲟⲥ.</em></p>
					<p class="footnote">1. 245.</p>
					<p class="footnote">2. <i>Le bassin</i> (<em class="ar">المحمة</em>) D'après le discours attribué au patriarche Théophile, ce mot désigne la source que l'Enfant Jésus fit jaillir à Bubaste à son arrivée en Egypte. Le document présent suppose que Notre-Seigneur fit le miracle à son retour. Une autre doxologie tirée du même manuscrit s'exprime ainsi: «Ils vinrent (au retour) <i>au bassin</i> qu'avait fait le Seigneur et à la source qui guérit toute maladie».</p>
					<p class="footnote">3. 237.</p>
					<p class="footnote">4. 252.</p>
				</div>
				<div>
					<h4 id="chrestomathie_deux_marchands">Les deux marchands<sup class="footnote">1</sup>.</h4>
					<p><em>Ⲛⲉ ⲟⲩⲟⲛ ⲟⲩⲣⲱⲙⲓ ⲃ̅ ⲛ̀ⲥⲁⲙⲁⲣⲓⲧⲏⲥ ⲉⲩⲟⲓ ⲛ̀ϣⲫⲏⲣ ⲛⲉⲙ ⲛⲟⲩⲉⲣⲏⲟⲩ ϧⲉⲛ ⲟⲩⲙⲉⲧϣⲱⲧ ⲉⲩϣⲓϯ ϧⲉⲛ ⲣ̅ ⲛ̀ⲗⲟⲩⲕⲟϫⲓ.</em></p>
					<p><em>Ⲁⲩⲧⲱⲟⲩⲛⲟⲩ ⲁⲩϧⲱⲕ ⲛ̀ⲛⲟⲩⲧⲉⲃⲛⲱⲟⲩⲓ ⲁⲩϭⲓ ⲛ̀ⲛⲟⲩⲛⲟⲩⲃ ⲛⲉⲙⲱⲟⲩ ⲁⲩⲧⲁⲗⲱⲟⲩ ⲉⲩⲟⲩⲱϣ ⲉ ϩⲱⲗ ⲉ ⲧⲁⲙⲁⲥⲕⲟⲥ ⲉ ϣⲱⲡ ⲛ̀ⲧⲟⲩⲡⲣⲁⲅⲙⲁⲧⲓⲁ ⲁ ⲣⲟⲩϩⲓ ϣⲱⲡⲓ ⲉⲣⲱⲟⲩ ⲉⲩⲙⲟϣⲓ ϩⲓ ⲫⲙⲱⲓⲧ ⲛⲁⲩⲥⲁϫⲓ ⲛⲉⲙ ⲛⲟⲩⲉⲣⲏⲟⲩ ϩⲓ ⲡⲓⲙⲱⲓⲧ ⲉⲑⲃⲉ ⲛⲓϫⲟⲙ ⲛⲉⲙ ⲛⲓϣⲫⲏⲣⲓ ⲉⲧⲉⲣⲉ ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ⲓⲣⲓ ⲙ̀ⲙⲱⲟⲩ.</em></p>
					<p><em>Ⲟⲩⲟϩ ⲁⲥϣⲱⲡⲓ ⲉⲩⲥⲁϫⲓ ⲛⲉⲙ ⲛⲟⲩⲉⲣⲏⲟⲩ ⲁⲩϧⲱⲛⲧ ⲉ ⲟⲩⲧⲓⲙⲏ ϣⲁⲧⲉⲛ ⲙⲩⲗⲓⲟⲛ ⲃ̅ ⲓⲉ ⲅ̅ ϩⲏⲡⲡⲏ ⲁⲩⲓ ⲉϧⲟⲩⲛ ⲉϩⲣⲁⲩ ⲛ̀ϫⲉ ⲙⲟⲩⲓ ⲃ̅ ⲉⲃⲟⲗϧⲉⲛ ⲛⲓⲓⲁϩϣϣⲏⲛ ⲉⲩϩⲟⲕⲉⲣ ⲉⲩϩⲉⲙϩⲉⲙ ⲉⲩϩⲱⲗⲉⲙ ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ ϫⲉ «ⲁϥⲭⲱ ⲛ̀ⲟⲩⲭⲁⲕⲓ ⲁϥϣⲱⲡⲓ ⲛ̀ϫⲉ ⲟⲩⲉϫⲱⲣϩ ⲉⲩⲉ̀ⲥⲓⲛⲓ ⲛ̀ϧⲏⲧϥ ⲛ̀ϫⲉ ⲛⲓⲑⲏⲣⲓⲟⲛ ⲧⲏⲣⲟⲩ ⲛ̀ⲧⲉ ⲡⲕⲁϩⲓ ϩⲁⲛⲙⲁⲥ ⲙ̀ⲙⲟⲩⲓ ⲉⲩϩⲉⲙϩⲉⲙ ⲉⲩϩⲱⲗⲉⲙ ⲉⲩⲕⲱϯ ⲛ̀ⲥⲁ ⲧⲟⲩϧⲣⲉ»<sup class="footnote">2</sup>.</em></p>
					<p><em>Ⲉⲧⲁ ⲛⲓⲉⲱ ⲛⲁⲩ ⲉ ⲛⲓⲑⲏⲣⲓⲟⲛ ⲉⲧⲁⲩⲓ̀ ⲉϧⲟⲩⲛ ⲉϩⲣⲁⲩ ⲁⲩⲛⲩϣⲡ<sup class="footnote">3</sup> ⲁⲩϩⲉⲓ ⲉⲡⲉⲥⲏⲧ ⲛ̀ϫⲉ ⲛⲓⲣⲱⲙⲓ ⲁⲩⲉⲣⲫⲁϣⲙⲟⲩ ⲟⲩⲟϩ ⲁ ⲛⲓⲑⲏⲣⲓⲱⲛ ⲟϩⲓ ⲉⲣⲁⲧⲟⲩ ⲥⲁⲡϣⲱⲓ ⲙ̀ⲙⲱⲟⲩ ⲉⲛⲁⲩⲟⲩⲱϣ ⲉⲟⲩⲱⲙ ⲛ̀ⲛⲓⲣⲱⲙⲓ ⲟⲩⲇⲉ ⲙ̀ⲡⲟⲩϣⲉ ⲛⲱⲟⲩ ⲛⲉⲙ ⲛⲓⲧⲉⲱⲛⲱⲟⲩⲓ ⲟⲩⲇⲉ ⲙ̀ⲡⲟⲩϭⲟϩ ⲉⲣⲱⲟⲩ ⲁⲗⲗⲁ ⲁⲩⲟϩⲓ ⲉⲣⲁⲧⲟⲩ ⲉⲣⲱⲟⲩ ⲉⲩⲑⲱⲣϣ ⲉϩⲣⲏⲓ ⲉϫⲱⲟⲩ.</em></p>
					<p class="footnote">The Martyrdom and miracles of Saint George of Cappadocia, edited by <i>W. Budge</i>, p. 58.</p>
					<p class="footnote">2. Ps. 103, 20, 21.</p>
					<p class="footnote">3. Pour <em>ⲛⲟⲩϣⲡ</em>.</p>
					<p><em>Ⲛⲓⲣⲱⲙⲓ ⲇⲉ ⲛⲁⲩⲥⲁϫⲓ ⲛⲉⲙ ⲛⲟⲩⲉⲣⲏⲟⲩ ⲉⲩϫⲱ ⲙ̀ⲙⲟⲥ ϫⲉ ⲉϣⲱⲡ ⲛ̀ⲧⲉ ⲫϯ ⲛⲉⲙ ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ⲛⲟϩⲉⲙ ⲙ̀ⲙⲟⲛ ⲉⲃⲟⲗ ϧⲉⲛ ⲣⲱⲟⲩ ⲛ̀ⲛⲁⲓⲑⲏⲣⲓⲟⲛ ⲧⲉⲛⲛⲁϯ ⲙ̀ⲡⲁⲓϣⲉ ⲛ̀ⲗⲟⲩⲕⲟϫⲓ ⲉϧⲟⲩⲛ ⲉ ⲡⲉϥⲧⲟⲡⲟⲥ ⲛ̀ⲧⲉⲛϣⲱⲡⲓ ⲛ̀ⲭⲣⲏⲥⲧⲓⲁⲛⲟⲥ.</em></p>
					<p><em>Ⲁⲥϣⲱⲡⲓ ⲇⲉ ⲉⲧⲁⲩϯ ⲣⲱⲟⲩ ⲙ̀ⲫϯ ⲙ̀ⲡⲁⲓⲣⲏϯ ⲁ ⲡⲓⲁⲅⲁⲑⲟⲥ ⲫϯ ⲫⲏ ⲉⲑⲟⲩⲱϣ ⲫⲛⲟϩⲉⲙ ⲛ̀ⲣⲱⲙⲓ ⲛⲓⲃⲉⲛ ⲫⲏ ⲉⲧⲁϥⲑⲣⲉ ⲛⲓⲙⲟⲩⲓ ⲉⲣϩⲓⲣⲏⲛⲏ ⲛⲉⲙ ⲇⲁⲛⲓⲏⲗ ⲡⲓⲡⲣⲟⲫⲏⲧⲏⲥ ⲁϥⲧⲏⲓⲥ ⲉ ⲡϩⲏⲧ ⲛ̀ⲛⲁⲓⲕⲉⲭⲱⲟⲩⲛⲓ ⲁⲩϫⲱⲃⲥ ⲛ̀ϫⲱⲟⲩ ⲉⲡⲉⲥⲏⲧ ⲟⲩⲟϩ ⲁⲏϯ ϫⲱⲟⲩ ⲉϧⲟⲩⲛ ⲉ ⲡⲓⲓⲁϩϣϣⲏⲛ ⲁⲩϣⲉ ⲛⲱⲟⲩ.</em></p>
					<p><em>Ⲛⲓⲣⲱⲙⲓ ⲇⲉ ⲉⲧⲁ ⲡⲟⲩϩⲏⲧ ⲥⲉⲙⲛⲓ ⲉⲣⲱⲟⲩ ⲁⲩⲉⲙⲓ ⲉ ϯⲇⲱⲣⲉⲁ ⲉⲧⲁⲥⲧⲁϩⲱⲟⲩ ϫⲉ ⲑⲁ ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ⲧⲉ ⲁⲏϯⲱⲟⲩ ⲙ̀ⲫϯ ⲛⲉⲙ ⲡⲉϥⲙⲁⲣⲧⲩⲣⲟⲥ ⲉⲑⲟⲩⲁⲃ ⲟⲩⲟϩ ⲉⲧⲁⲩⲙⲟϣⲓ ϩⲓⲧϩⲏ ⲛ̀ⲟⲩⲕⲟⲩϫⲓ ⲁⲩϫⲓⲙⲓ ⲛ̀ⲛⲓⲧⲉⲃⲛⲱⲟⲩⲓ ⲉⲩⲙⲟⲛⲓ ⲙ̀ⲡⲉ ϩⲗⲓ ⲙ̀ⲡⲉⲧϩⲱⲟⲩ ϣⲱⲡⲓ ⲙ̀ⲙⲱⲟⲩ.</em></p>
					<p><em>Ⲛⲑⲱⲟⲩ ⲇⲉ ⲁⲏⲧⲁⲗⲱⲟⲩ ⲁⲩⲓ̀ ⲉϩⲣⲏⲓ ⲉ ⲡⲓⲇⲓⲙⲓ ⲛⲁⲩⲥⲁϫⲓ ⲛⲉⲙ ⲛⲟⲩⲉⲣⲏⲟⲩ ⲛⲉⲙ ⲛⲓⲣⲱⲙⲓ ⲛ̀ϩⲱⲃ ⲛⲓⲃⲉⲛ ⲉⲧⲁⲩϣⲱⲡⲓ ⲙ̀ⲙⲱⲟⲩ ⲟⲩⲟϩ ⲟⲩⲟⲛ ⲛⲓⲃⲉⲛ ⲉⲧⲁⲩⲥⲱⲧⲉⲙ ⲁⲩⲉⲣϣⲫⲏⲣⲓ ⲛ̀ⲛⲓϫⲟⲙ ⲛⲉⲙ ⲛⲓϣⲫⲏⲣⲓ ⲛ̀ⲧⲉ ⲡⲓⲁⲅⲓⲟⲥ ⲅⲉⲱⲣⲅⲓⲟⲥ.</em></p>
					<p><em>Ⲛⲓⲣⲱⲙⲓ ⲇⲉ ⲛ̀ⲧⲉ ⲡⲓϯⲙⲓ ⲛⲁⲩⲥⲁϫⲓ ϧⲁⲧⲟⲧⲟⲩ ⲡⲉ ⲉⲩϫⲱ ⲙ̀ⲙⲟⲥ ϫⲉ ⲁ ⲛⲓⲑⲏⲣⲓⲟⲛ ⲉⲧⲉⲙⲙⲁⲩ ⲧⲁⲕⲟ ⲛ̀ϩⲁⲛⲙⲏϣ ⲛ̀ⲣⲱⲙⲓ ⲛⲉⲙ ϩⲁⲛⲕⲉⲙⲏϣ ⲛ̀ⲧⲉⲃⲛⲱⲟⲩⲓ ⲛ̀ⲧⲉ ⲧⲁⲓⲭⲱⲣⲁ ⲁⲗⲗⲁ ⲡⲧⲁⲓⲟ ⲙ̀ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ⲡⲉ ⲉⲧⲁϥⲛⲁϩⲉⲙ ⲑⲏⲛⲟⲩ ⲉ ⲧⲁⲓⲟⲣⲅⲏ.</em></p>
					<p><em>Ⲙⲉⲛⲉⲛⲥⲁ ⲛⲁⲓ ⲁⲩⲥⲟϭⲛⲓ ⲛⲉⲙ ⲛⲟⲩⲉⲣⲏⲟⲩ ⲉⲩϫⲱ ⲙ̀ⲙⲟⲥ ϫⲉ ⲫⲏ ⲉⲧⲁⲛϫⲟϥ ⲧⲉⲛⲛⲁⲁⲓϥ ⲉ ⲡⲧⲟⲡⲟⲥ ⲙ̀ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ϧⲉⲛ ⲟⲩϣⲉⲡϩⲙⲟⲧ ⲉⲩⲱⲟⲩ<sup class="footnote">1</sup> ⲙ̀ⲫϯ ⲛ̀ⲧⲉⲛϣⲱⲡⲓ ⲛ̀ⲭⲣⲏⲥⲧⲓⲁⲛⲟⲥ ϧⲉⲛ ⲟⲩⲙⲉⲑⲙⲏⲓ ⲁⲗⲗⲁ ⲙ̀ⲡⲉⲛⲑⲣⲉⲛⲧⲁⲥⲑⲟⲛ ⲉⲫⲁϩⲟⲩ ϩⲟⲥⲟⲛ ⲁⲛⲓ̀ ϣⲁ ⲡⲁⲓⲙⲁ ⲙⲁⲣⲉⲛϩⲱⲗ ϣⲁ ⲇⲁⲙⲁⲥⲕⲟⲥ ⲛ̀ⲧⲉⲛϣⲱⲡ ⲛ̀ⲧⲉⲛⲡⲣⲁⲅⲙⲁⲧⲓⲁ ϩⲓⲛⲁ ⲛ̀ⲧⲉⲛϫⲓⲙⲓ ⲛ̀ⲟⲩⲕⲟⲩϫⲓ ⲛ̀ⲧⲉⲛϯ ϧⲉⲛ ⲟⲩⲥⲱⲟⲩⲧⲉⲛ.</em></p>
					<p><em>Ⲉⲧⲁⲩⲓ̀ ⲇⲉ ⲉ ⲡⲇⲁⲙⲁⲥⲕⲟⲥ ⲁⲩϫⲓⲙⲓ ⲛ̀ϩⲁⲛⲱⲛⲓ ⲛ̀ⲁⲛⲁⲙⲏⲓ ⲉⲏϯ ⲙ̀ⲙⲱⲟⲩ ⲉⲃⲟⲗ ⲛⲏ ⲉⲧⲟⲩⲙⲟⲩϯ ⲉⲣⲱⲟⲩ ϫⲉ ⲁⲇⲁⲙⲁⲥ ⲁⲩϣⲟⲡⲟⲩ ϧⲉⲛ ⲡⲓⲣ̅ ⲛ̀ⲗⲟⲩⲕⲟϫⲓ ⲉⲧⲁⲩⲓ̀ ⲉϩⲣⲏⲓ ⲉ ⲓ︤ⲗ︦ⲏ︦ⲙ︥ ⲁⲩⲧⲏⲓⲧⲟⲩ ϧⲁ ⲥ̅ ⲛ̀ⲗⲟⲩⲕⲟϫⲓ.</em></p>
					<p><em>Ⲙⲡⲁⲧⲟⲩⲫⲟϩ ⲣⲱ ⲉⲧⲟⲩⲃⲁⲕⲓ ⲛ̀ⲧⲥⲁⲙⲁⲣⲓⲁ ⲁⲩⲥⲁϫⲓ ⲛ̀ϫⲉ ⲛⲓⲣⲱⲙⲓ ⲛⲉⲙ ⲛⲟⲩⲉⲣⲏⲟⲩ ⲉⲩϫⲱ ⲙ̀ⲙⲟⲥ ϫⲉ ⲡϩⲙⲟⲧ ⲙ̀ⲫϯ ϣⲏⲡ ϫⲉ ⲁ ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ϯ ⲛⲁⲛ ⲉⲑⲣⲉⲛⲉⲣⲡⲉⲙⲡϣⲁ ⲙ̀ⲡⲁⲓⲛⲓϣϯ ⲛ̀ϩⲙⲟⲧ.</em></p>
					<p><em>Ⲁⲥϣⲱⲡⲓ ⲇⲉ ⲉⲧⲁⲩⲓ̀ ⲉ ⲧⲟⲩⲃⲁⲕⲓ ⲁⲩⲧⲁⲙⲉ ⲟⲩⲟⲛ ⲛⲓⲃⲉⲛ ⲛⲉⲙ ⲛⲟⲩⲥⲩⲛⲅⲉⲛⲏⲥ ⲉ ⲛⲓϫⲟⲙ ⲛⲉⲙ ⲛⲓϣⲫⲏⲣⲓ ⲉⲧⲁ ⲫϯ ⲁⲓⲧⲟⲩ ⲛⲉⲙⲱⲟⲩ ⲟⲩⲟϩ ⲁⲩⲧⲱⲟⲩⲛⲟⲩ ⲁⲩϭⲓ ⲙ̀ⲡⲓⲣ̅ ⲛ̀ⲗⲟⲩⲕⲟϫⲓ ⲉⲧⲁⲩⲱϣ ⲙ̀ⲙⲱⲟⲩ ⲉ ⲧⲏⲓⲧⲟⲩ ⲙ̀ⲡⲧⲟⲡⲟⲥ ⲙ̀ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ⲟⲩⲟϩ ⲁⲩϩⲓⲱⲓϣ ϧⲉⲛ ϯⲃⲁⲕⲓ ⲧⲏⲣⲥ ⲉⲩϫⲱ ⲙ̀ⲙⲟⲥ ϫⲉ ⲫⲏ ⲉⲑⲟⲩⲱϣ ⲙⲁⲣⲉϥⲓ̀ ⲉ ⲡⲧⲟⲡⲟⲥ ⲙ̀ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ⲛⲉⲙⲁⲛ.</em></p>
					<p class="footnote">1. 45.</p>
					<p><em>Ϩⲁⲛⲙⲏϣ ⲛ̀ⲣⲱⲙⲓ ⲛⲉⲙ ϩⲁⲛⲥϩⲓⲙⲓ ⲁⲩⲓ̀ ⲉⲃⲟⲗ ⲛⲉⲙⲱⲟⲩ ϧⲉⲛ ⲧⲥⲁⲙⲁⲣⲓⲁ ⲉⲧⲁⲩⲓ̀ ⲇⲉ ⲉ ⲡⲧⲟⲡⲟⲥ ⲉⲑⲟⲩⲁⲃ ⲁⲩϯ ⲛ̀ⲛⲟⲩⲇⲱⲣⲟⲛ ⲉϧⲟⲩⲛ ⲁⲩⲛⲁⲩ ⲉ ϩⲁⲛⲛⲓϣϯ ⲛ̀ϣⲫⲏⲣⲓ ⲛⲉⲙ ϩⲁⲛⲧⲁⲗϭⲟ ⲉⲩⲟϣ ⲛ̀ⲛⲏ ⲉⲧϣⲱⲛⲓ.</em></p>
					<p><em>Ⲟⲩⲙⲏϣ ⲛ̀ⲇⲉⲙⲟⲛ ⲁϥϩⲓⲧⲟⲩ ⲉⲃⲟⲗ ⲁⲩⲧⲱⲟⲩⲛⲟⲩ ⲧⲏⲣⲟⲩ ⲁⲩϭⲓⲱⲙⲥ ⲉ ⲫⲣⲁⲛ ⲙ̀ⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲁⲩϣⲱⲡⲓ ⲛ̀ⲭⲣⲏⲥⲧⲓⲁⲛⲟⲥ ⲛ̀ϫⲉ ⲣ̅ⲛ̅ⲅ̅ ⲙ̀ⲯⲩⲭⲏ ϧⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ ϧⲉⲛ ⲡⲧⲟⲡⲟⲥ ⲙ̀ⲡⲓⲁⲅⲓⲟⲥ ⲅⲉⲱⲣⲅⲓⲟⲥ ϧⲉⲛ ⲟⲩϩⲓⲣⲏⲛⲏ ⲛ̀ⲧⲉ ⲫϯ ⲁⲙⲏⲛ.</em></p>
				</div>
				<div>
					<h4 id="chrestomathie_eveque_de_keft">Extraits de l'éloge d'un évêque de Keft<sup class="footnote">1</sup>.<br>(VII<sup>e</sup> siècle)</h4>
					<h5>I</h5>
					<p><em>Ϩⲁⲛⲕⲟⲩϫⲓ ⲉⲃⲟⲗϧⲉⲛ ⲛⲓⲉⲅⲕⲱⲙⲓⲟⲛ ⲉⲧⲁϥϫⲟⲧⲟⲩ ⲛ̀ϫⲉ ⲁⲃⲃⲁ ⲙⲱⲩⲥⲏⲥ ⲡⲓⲉⲡⲓⲥⲕⲟⲡⲟⲥ ⲛ̀ⲧⲉ ⲕⲉϥⲧ ⲉ ⲫⲏ ⲉⲑⲟⲩⲁⲃ ⲁⲃⲃⲁ ⲡⲓⲥⲉⲛⲧⲓⲟⲥ ⲡⲓⲉⲡⲓⲥⲕⲟⲡⲟⲥ ⲛ̀ⲧⲉ ⲧⲁⲓⲡⲟⲗⲓⲥ ⲛ̀ⲟⲩⲱⲧ ⲕⲉϥⲧ ϧⲉⲛ ⲡⲉϩⲟⲟⲩ ⲙ̀ⲡⲉϥⲉⲣⲫⲙⲉⲩⲓ ⲉⲧⲧⲁⲓⲏⲟⲩⲧ ⲉⲧⲉ ⲥⲟⲩⲓ̅ⲅ̅ ⲙ̀ⲡⲓⲁⲃⲟⲧ ⲉⲡⲏⲡ ⲡⲉ ⲉϥⲉⲣⲥⲩⲛⲫⲱⲛⲓⲛ ⲛⲉⲙⲁϥ ⲛ̀ϫⲉ ⲓⲱⲁⲛⲛⲏⲥ ⲡⲉϥⲙⲁⲑⲏⲧⲏⲥ ⲉⲩⲱⲟⲩ<sup class="footnote">2</sup> ⲙ̀ⲡⲉⲛϭⲥ ⲓ︤ⲏ︦ⲥ︥ ⲡⲭ︤ⲥ︥.</em></p>
					<p class="footnote">1. <i>Mémoires de l'Institut Égyptien</i>, II. p. 333.</p>
					<p class="footnote">2. 45.</p>
					<p><em>ⲧϩⲩⲡⲟⲑⲉⲥⲓⲥ ⲙ̀ⲡⲁⲓϣⲁⲓ ⲙ̀ⲫⲟⲟⲩ ϥⲙⲉϩ ⲛ̀ⲣⲁϣⲓ ⲛⲉⲙ ⲟⲩⲛⲟϥ ⲉⲧⲉ ⲡⲉϩⲟⲟⲩ ⲡⲉ ⲙ̀ⲡⲉⲛⲓⲱⲧ ⲉⲑⲟⲩⲁⲃ ⲉⲧⲉⲣⲫⲟⲣⲓⲛ ⲙ̀ⲡⲭ︤ⲥ︥ ⲁⲃⲃⲁ ⲡⲓⲥⲉⲛϯ ⲡⲓⲉⲡⲓⲥⲕⲟⲡⲟⲥ ⲉⲧⲉⲛϩⲟⲧ ϥⲙⲉϩ ⲛ̀ⲟⲩⲱⲓⲛⲓ ϧⲉⲛ ⲟⲩⲙⲉⲧϩⲟⲩⲟ ϧⲉⲛ ⲡⲥⲱϫⲡ ⲛ̀ⲛⲓⲉϩⲟⲟⲩ ⲛ̀ⲧⲉ ϯⲣⲟⲙⲡⲓ ⲧⲏⲣⲥ ⲕⲁⲧⲁ ⲫⲣⲏϯ ⲉⲧⲉ ⲡⲓⲥⲁϫⲓ ⲛⲁⲧⲁⲙⲟⲛ ⲉϣⲱⲡ ⲁⲛϣⲁⲛⲙⲟϣⲓ ⲉⲧϩⲏ ⲛ̀ⲟⲩⲕⲟⲩϫⲓ.</em></p>
					<p><em>ⲁⲩⲓⲥ ⲇⲉ ϯⲛⲟⲩ ⲛ̀ⲧⲉⲛϫⲱ<sup class="footnote">1</sup> ⲉⲣⲱⲧⲉⲛ ⲛ̀ⲛⲓϣⲫⲏⲣⲓ ⲉⲧⲁϥⲁⲓⲧⲟⲩ ⲛ̀ϫⲉ ⲫϯ ⲉⲃⲟⲗϩⲓⲧⲟⲧϥ ⲙ̀ⲡⲉⲛⲓⲱⲧ ⲉⲑⲟⲩⲁⲃ ⲁⲃⲃⲁ ⲡⲓⲥⲉⲛϯ ⲓⲥϫⲉⲛ ⲧⲉϥⲙⲉⲧⲕⲟⲩϫⲓ.</em></p>
					<p><em>ⲁⲩϫⲟⲥ ⲟⲩⲛ ⲉⲑⲃⲏⲧϥ ϫⲉ ⲉϥⲟⲓ ⲛ̀ⲕⲟⲩϫⲓ ⲛⲁϥⲁⲙⲟⲛⲓ ⲛ̀ⲛⲓⲉⲥⲱⲟⲩ ⲛ̀ⲧⲉ ⲡⲉϥⲓⲱⲧ ⲁ ⲫϯ ⲟⲩⲱⲛ ⲛ̀ⲛⲉϥⲃⲁⲗ ⲁϥⲛⲁⲩ ⲉ ⲟⲩⲥⲧⲩⲗⲟⲥ ⲛ̀ⲭⲣⲱⲙ ⲉϥⲥⲱⲕ ϩⲓⲧϩⲏ ⲙ̀ⲙⲟϥ ⲛⲁϥⲙⲟϣⲓ ⲟⲩⲛ ⲡⲉ ⲛⲉⲙ ⲕⲉⲁⲗⲟⲩ ⲙ̀ⲡⲉϥⲣⲏϯ. ⲡⲉϫⲉ ⲁⲃⲃⲁ ⲡⲓⲥⲉⲛϯ ⲙ̀ⲡⲓⲁⲗⲟⲩ ⲉⲑⲙⲟϣⲓ ⲛⲉⲙⲁϥ ϫⲉ ⲁⲕⲛⲁⲩ ⲉ ⲡⲁⲓⲥⲧⲩⲗⲟⲥ ⲛ̀ⲭⲣⲱⲙ ⲉϥⲙⲟϣⲓ ϩⲓⲧϩⲏ ⲙ̀ⲙⲟⲛ ⲡⲉϫⲁϥ ϫⲉ ⲙ̀ⲫⲏ. ⲁϥⲱϣ ⲇⲉ ⲉⲡϣⲱⲓ ϩⲁ ⲫϯ ⲛ̀ϫⲉ ⲁⲃⲃⲁ ⲡⲓⲥⲉⲛϯ ⲉϥϫⲱ ⲙ̀ⲙⲟⲥ ϫⲉ ⲫϯ ⲁⲟⲩⲱⲛ ⲛ̀ⲛⲓⲃⲁⲗ ⲛ̀ⲧⲉ ⲡⲁⲥⲟⲛ ϩⲱϥ ϩⲓⲛⲁ ⲡⲁⲓⲥⲧⲩⲗⲟⲥ ⲛ̀ⲭⲣⲱⲙ ⲙ̀ⲫⲣⲏϯ ⲉϯⲛⲁⲩ ⲉⲣⲟϥ ⲙⲁⲣⲉϥⲛⲁⲩ ⲉⲣⲟϥ ϩⲱϥ ⲛ̀ϫⲉ ⲡⲁϣⲫⲏⲣ. ⲁϥⲥⲱⲧⲉⲙ ⲟⲩⲛ ⲛ̀ϫⲉ ⲫϯ ⲉ ⲡⲉϥⲧⲱⲃϩ ⲁϥⲟⲩⲱⲛ ⲛ̀ⲛⲓⲃⲁⲗ ⲛ̀ⲧⲉ ⲡⲉϥϣⲫⲏⲣ ⲁϥⲛⲁⲩ ⲉⲣⲟϥ ⲟⲩⲟϩ ⲁϥⲉⲣϣⲫⲏⲣⲓ ⲉⲙⲁϣⲱ.</em></p>
					<p class="footnote">1. 252.</p>
					<p><em>ⲁⲩϫⲟⲥ ⲟⲛ ⲉⲑⲃⲏⲧϥ ϫⲉ ϧⲉⲛ ϯⲁⲣⲭⲏ ⲙⲉⲛ ⲉⲧⲁϥⲉⲣⲙⲟⲛⲁⲭⲟⲥ ϫⲉ ⲁⲥϣⲱⲡⲓ ⲉⲑⲣⲉϥϭⲓ ⲙ̀ⲡⲓⲯⲁⲗⲧⲏⲣⲓⲟⲛ ⲛ̀ⲁⲡⲟⲥⲑⲏⲧⲏⲥ. ⲛⲉ ϣⲁϥⲓ̀ ⲉⲃⲟⲗ ⲙ̀ⲫⲛⲁⲩ ⲙ̀ⲡⲓⲕⲁⲩⲙⲁ ⲙ̀ⲡⲕⲉⲣⲟⲥ ⲉⲣⲉ ⲡⲓⲙⲱⲟⲩ ⲛⲏⲟⲩ ⲉϩⲣⲏⲓ ⲛ̀ϧⲣⲏⲧϥ ⲉⲣⲉ ⲛⲓⲧⲱⲟⲩ ⲣⲟⲕϩ ϩⲓⲧⲉⲛ ⲡⲓⲕⲁⲩⲙⲁ. ϣⲁϥⲟϩⲓ ⲉⲣⲁⲧϥ ϧⲉⲛ ⲟⲩⲙⲁ ⲛ̀ⲥⲁϩⲣⲉ ⲉⲧⲉ ⲙ̀ⲙⲟⲛ ⲣⲱⲙⲓ ⲛⲁⲩ ⲉⲣⲟϥ ⲛ̀ϧⲏⲧϥ ⲛ̀ⲧⲉϥⲙⲟⲩⲣ ⲛ̀ⲟⲩⲛⲓϣϯ ⲛ̀ⲱⲛⲓ ⲉⲡⲉϥⲙⲟⲩⲧ ϣⲁⲧⲉϥⲧⲁⲟⲩⲟ ⲙ̀ⲡⲓⲯⲁⲗⲧⲏⲣⲓⲟⲛ ⲧⲏⲣϥ ⲛ̀ⲁⲡⲟⲥⲑⲏⲧⲏⲥ ⲙ̀ⲡⲁⲧⲉϥⲭⲁϥ ⲉⲡⲉⲥⲏⲧ ϩⲱⲥⲇⲉ ⲛ̀ⲧⲉ ⲣⲁⲧϥ ⲣⲱⲕϩ ϩⲓⲧⲉⲛ ⲡⲓⲣⲱⲕϩ ⲛ̀ⲧⲉ ⲡⲓⲧⲱⲟⲩ ⲛ̀ⲧⲉ ⲟⲩⲟⲛ ⲛⲓⲃⲉⲛ ϫⲟⲥ ϫⲉ ⲉⲧⲁϥϩⲱⲙⲓ ⲉϫⲉⲛ ϩⲁⲛϫⲉⲃⲥ ⲛ̀ⲭⲣⲱⲙ.</em></p>
					<p><em>ⲁⲙⲉⲗⲓ ⲟⲩⲛ ⲁ ⲟⲩⲥⲟⲛ ⲙ̀ⲙⲟⲛⲁⲭⲟⲥ ϩⲓⲕⲟⲧ ⲉⲣⲟϥ ⲛ̀ⲟⲩⲉϩⲟⲟⲩ ⲟⲩⲟϩ ⲁϥϣⲓⲛⲓ ⲛ̀ⲥⲱϥ ϧⲉⲛ ⲡⲉϥⲃⲏⲃ ⲙ̀ⲡⲉϥϫⲉⲙϥ ⲁϥⲙⲟϣⲓ ⲛ̀ⲥⲁ ⲧⲉϥⲥⲧⲣⲁⲧⲁ ⲁϥⲛⲁⲩ ⲉⲣⲟϥ ⲉϥⲓⲣⲓ ⲙ̀ⲡⲁⲓⲣⲏϯ ϩⲱⲥⲇⲉ ϩⲓⲧⲉⲛ ⲡϩⲣⲟϣ ⲙ̀ⲡⲓⲱⲛⲓ ⲛ̀ⲧⲉ ⲛⲉϥⲃⲁⲗ ⲙⲟϩ ⲛ̀ⲥⲛⲟϥ ϩⲱⲥ ϫⲉ ⲉⲩⲛⲁⲫⲱⲣⲕ ⲛ̀ⲥⲉⲓ̀ ⲉⲃⲟⲗ.</em></p>
					<p><em>ⲉⲧⲁ ⲡⲓⲥⲟⲛ ⲇⲉ ϧⲱⲛⲧ ⲉϧⲟⲩⲛ ⲉⲣⲟϥ ϣⲁ ⲡϣⲁⲩ ⲛ̀ϩⲓⲟⲩⲓ ⲛ̀ⲟⲩⲥⲟⲑⲛⲉϥ ⲉⲃⲟⲗ ⲁϥⲥⲱⲧⲉⲙ ⲉⲣⲟϥ ⲉϥϫⲱ ⲙ̀ⲡⲁⲓⲯⲁⲗⲙⲟⲥ ϫⲉ ⲁⲓⲛⲁϩⲱⲥ ⲛⲁⲕ ⲡϭⲥ ⲛ̀ⲟⲩⲛⲁⲓ ⲛⲉⲙ ⲟⲩϩⲁⲡ ϯⲛⲁⲉⲣⲯⲁⲗⲓⲛ ⲛ̀ⲧⲁⲕⲁϯ ϧⲉⲛ ⲟⲩⲙⲱⲓⲧ ⲛ̀ⲁⲧⲁϭⲛⲓ ϫⲉ ⲁⲕⲛⲁⲓ̀ ϣⲁⲣⲟⲓ ⲛ̀ⲑⲛⲁⲩ<sup class="footnote">1</sup>.</em></p>
					<p class="footnote">1. Ps. 100, 1.</p>
					<p><em>ⲉⲧⲁϥϫⲟⲩϣⲧ ⲇⲉ ⲁϥⲛⲁⲩ ⲉ ⲡⲓⲥⲟⲛ ⲁϥⲭⲱⲗⲉⲙ ⲙ̀ⲙⲟϥ ⲁϥⲭⲱ ⲙ̀ⲡⲓⲱⲛⲓ ⲉⲡⲉⲥⲏⲧ ⲁϥϩⲉⲙⲥⲓ ϩⲓϫⲱϥ ⲡⲉϫⲉ ⲡⲓⲥⲟⲛ ⲛⲁϥ ϫⲉ ⲛⲁϩϯ ⲉⲣⲟⲓ ϫⲉ ⲁⲓⲉⲣϣⲫⲏⲣⲓ ⲛ̀ⲧⲁⲓⲛⲓϣϯ ⲛ̀ϫⲟⲙ ⲛⲉⲙ ⲧⲁⲓⲙⲉⲧϫⲱⲣⲓ ⲉⲧⲁⲕⲁ̀ⲓⲥ ϫⲉ ⲛ̀ⲁϣ ⲛ̀ⲣⲏϯ ⲁⲕⲉⲣϩⲩⲡⲟⲙⲉⲛⲓⲛ ⲁⲕⲧⲱⲟⲩⲛ ϧⲁ ⲡⲁⲓⲛⲓϣϯ ⲛ̀ⲕⲁⲩⲥⲱⲛ ⲛ̀ⲧⲁⲓⲙⲁⲓⲏ ⲁⲛⲟⲕ ⲅⲁⲣ ⲓⲥ ⲡⲓⲑⲱⲟⲩⲓ ⲧⲟⲓ ⲉ ⲛⲁϭⲁⲗⲁⲩϫ ϩⲏⲡⲡⲉ ⲁⲩⲣⲱⲕϩ ⲙ̀ⲫⲣⲏϯ ϫⲉ ⲉⲓⲙⲟϣⲓ ⲉϫⲉⲛ ϩⲁⲛϫⲉⲃⲥ ⲛ̀ⲭⲣⲱⲙ ⲉⲩⲙⲟϩ ϩⲁⲣⲁ ⲡⲁⲥⲟⲛ ⲡⲓⲥⲉⲛϯ ⲉⲣⲉ ⲟⲩ ⲙ̀ⲙⲉⲩⲓ ϧⲉⲛ ⲡⲉⲕϩⲏⲧ ϣⲁⲧⲉⲕⲉⲣ ⲧⲁⲓⲛⲓϣϯ ⲙ̀ⲡⲟⲗⲏⲧⲓⲁ ⲑⲁⲓ ⲉⲧⲉ ⲙ̀ⲙⲟⲛ ⲣⲱⲙⲓ ⲛⲁϣⲁ̀ⲓⲥ ⲛ̀ⲧⲉϥⲟϩⲓ ⲉⲣⲁⲧϥ ϩⲓϫⲉⲛ ⲡⲁⲓϣⲱ ⲛ̀ⲧⲉϥⲉⲣϩⲩⲡⲟⲙⲉⲛⲓⲛ ⲙ̀ⲡⲁⲓⲛⲓϣϯ ⲛ̀ϭⲱⲗⲕ ⲉⲃⲟⲗ ⲛ̀ⲧⲉ ⲡⲁⲓⲕⲁⲩⲙⲁ ⲙ̀ⲡⲁⲓⲣⲏϯ.</em></p>
					<p><em>ⲁϥⲉⲣⲟⲩⲱ ⲛ̀ϫⲉ ⲁⲃⲃⲁ ⲡⲓⲥⲉⲛϯ ⲡⲉϫⲁϥ ⲛⲁϥ ϫⲉ ⲁⲣⲉϣⲧⲉⲙ ⲡⲓⲣⲱⲙⲓ ⲉⲣϩⲱⲃ ϧⲉⲛ ⲧⲉϥⲙⲉⲧⲕⲟⲩⲓ ⲉϥⲛⲁϣⲉⲣϩⲱⲃ ⲑⲱⲛ ϧⲉⲛ ⲡⲥⲏⲟⲩ ⲛ̀ⲧⲉϥⲙⲉⲧϧⲉⲗⲗⲟ ⲙⲉⲛⲉⲛⲥⲁ ⲑⲣⲉ ⲛⲉⲛⲕⲁⲥ ⲙ̀ⲡⲉϥⲥⲱⲙⲁ ϧⲓϯ. ⲟⲩⲉⲃϣⲓ ⲅⲁⲣ ⲉⲧϩⲓϫⲉⲛ ⲡϩⲏⲧ ⲙ̀ⲡⲓⲣⲱⲙⲓ ⲛ̀ⲥⲭⲱ ⲙ̀ⲙⲟϥ ⲁⲛ ⲉ ⲉⲣⲫⲙⲉⲩⲓ ⲙ̀ⲫϯ.</em></p>
					<h5>II<br>(<i>Ibid.</i> p. 352)</h5>
					<p><em>ⲁϥϣⲱⲛⲓ ⲇⲉ ⲟⲛ ⲛ̀ⲟⲩⲥⲟⲡ ⲉ ⲡⲉϥⲥⲡⲗⲏⲛ ϧⲉⲛ ⲡⲅ̅ ⲙ̀ⲡϣⲁⲓ ⲙ̀ⲡⲓⲃⲱⲗ ⲛ̀ⲧⲉ ⲡⲓⲡⲁⲥⲭⲁ ⲙ̀ⲡⲉϥⲧⲁⲙⲉ ϩⲗⲓ ⲛ̀ⲛⲓⲥⲛⲏⲟⲩ ϫⲉ ϥϣⲱⲛⲓ.</em></p>
					<p><em>ⲁϥϫⲟⲥ ⲅⲁⲣ ⲛⲱⲟⲩ ϫⲉ ϣⲗⲏⲗ ⲉϫⲱⲓ ⲛ̀ⲧⲁϣⲉ ⲛⲏⲓ ϣⲁ ϯⲙⲟⲛⲏ ⲛ̀ⲧⲉ ⲁⲃⲃⲁ ⲁⲃⲣⲁⲁⲙ ⲛ̀ⲧⲁϫⲉⲙⲡϣⲓⲛⲓ ⲛ̀ⲛⲓⲥⲛⲏⲟⲩ ⲛ̀ⲧⲉ ⲡⲓⲙⲁ ⲉⲧⲉⲙⲙⲁⲩ ⲁⲣⲉϣⲁⲛ ⲫϯ ⲟⲩⲱϣ ϯⲛⲁⲓ̀ ϣⲁⲣⲱⲧⲉⲛ ⲛ̀ⲭⲱⲗⲉⲙ.</em></p>
					<p><em>ⲉⲧⲁϥϫⲉ ⲫⲁⲓ ⲇⲉ ϫⲉ ϩⲓⲛⲁ ⲛ̀ⲧⲟⲩϣⲧⲉⲙⲉⲙⲓ ⲉⲣⲟϥ ϫⲉ ϥϣⲱⲛⲓ. ⲁⲣⲉϣⲁⲛ ⲟⲩⲁⲓ ⲇⲉ ϧⲉⲛ ⲛⲓⲁⲕⲣⲟⲁⲧⲏⲥ ⲟⲩⲱϣ ⲉ ϧⲟⲧϧⲉⲧ ϫⲉ ⲡⲱⲥ ⲥⲉϣⲱⲛⲓ ⲛ̀ϫⲉ ⲛⲓⲉⲃⲓⲁⲓⲕ ⲛ̀ⲧⲉ ⲡⲭ︤ⲥ︥ ⲙⲁⲣⲉ ⲫⲁⲓ ⲙ̀ⲡⲁⲓⲣⲏϯ ⲱϣ ϧⲉⲛ ⲡϫⲱⲙ ⲛ̀ⲓⲱⲃ ⲡⲓⲇⲓⲕⲉⲟⲥ ⲭⲛⲁϫⲓⲙⲓ ⲙ̀ⲡϭⲥ ⲉϥϫⲱ ⲙ̀ⲙⲟⲥ ⲛⲁϥ ϫⲉ ⲉⲧⲁⲓⲓⲛⲓ ⲛ̀ⲛⲁⲓ ⲉϩⲣⲏⲓ ⲉϫⲱⲕ ⲁⲛ ⲛ̀ⲕⲉⲥⲙⲟⲧ ⲁⲗⲗⲁ ϫⲉ ϩⲓⲛⲁ ⲛ̀ⲧⲉⲕⲟⲩⲱⲛϩ ⲉⲃⲟⲗ ⲛ̀ⲇⲟⲕⲓⲙⲟⲥ. ⲡⲁⲗⲓⲛ ⲟⲛ ϥϫⲱ ⲙ̀ⲙⲟⲥ ⲛ̀ϫⲉ ⲡⲁⲩⲗⲟⲥ ⲡⲓⲁⲡⲟⲥⲧⲟⲗⲟⲥ ϫⲉ ⲁⲓⲉⲣⲥⲙⲟⲧ ⲛⲓⲃⲉⲛ ⲛⲉⲙ ⲟⲩⲟⲛ ⲛⲓⲃⲉⲛ ϫⲉ ϩⲓⲛⲁ ⲛ̀ⲧⲁⲛⲟϩⲉⲙ ⲛ̀ϩⲁⲛⲟⲩⲟⲛ.</em></p>
					<p><em>ⲉⲧⲁ ⲫⲏ ⲉⲑⲟⲩⲁⲃ ⲇⲉ ⲉⲣⲟⲩⲉⲃⲇⲟⲙⲁⲥ ⲛ̀ⲉϩⲟⲟⲩ ⲉϥϣⲱⲛⲓ ⲛⲁϥϧⲟⲥⲓ ⲡⲉ ϧⲉⲛ ⲡⲓϣⲱⲛⲓ ⲛⲁⲣⲉ ⲛⲓⲥⲛⲏⲟⲩ ⲙⲉⲩⲓ ⲉⲣⲟϥ ϫⲉ ϥⲭⲏ ⲁⲛ ϧⲉⲛ ⲡⲓⲃⲏⲃ ⲁⲩⲥⲁϫⲓ ⲟⲩⲛ ⲛ̀ϫⲉ ⲛⲓⲥⲛⲏⲟⲩ ⲛⲉⲙ ⲛⲟⲩⲉⲣⲏⲟⲩ ⲉⲩϫⲱ ⲙ̀ⲙⲟⲥ ϫⲉ ⲁϥⲱⲥⲕ ⲛ̀ϫⲉ ⲁⲃⲃⲁ ⲡⲓⲥⲉⲛϯ ⲙⲁⲣⲉⲛϣⲓⲛⲓ ⲛ̀ⲥⲱϥ ⲓⲉ ⲁⲣⲏⲟⲩ ⲡⲁⲛⲧⲱⲥ ⲉⲧⲁ ⲡⲓϧⲓⲥⲓ ϩⲣⲟϣ ⲉϩⲣⲏⲓ ⲉϫⲱϥ ⲙ̀ⲡⲉϥϣⲧⲱⲟⲩⲛ.</em></p>
					<p><em>ⲁⲩⲟⲩⲱⲣⲡ ⲇⲉ ⲛ̀ⲟⲩⲥⲟⲛ ⲉ ϣⲓⲛⲓ ⲛ̀ⲥⲱϥ. ⲙⲉⲛⲉⲛⲥⲁ ⲛⲁⲓ ⲇⲉ ⲓⲥϫⲉⲛ ⲉⲧⲁϥⲥⲉⲛ ⲛⲓⲥⲛⲏⲟⲩ ⲉⲃⲟⲗ ⲛⲁⲣⲉ ⲡϭⲟⲓⲥ ⲟⲩⲱⲣⲡ ⲛ̀ⲛⲏ ⲉⲑⲟⲩⲁⲃ ⲉⲩϫⲓⲙⲓ ⲙ̀ⲡⲉϥϣⲓⲛⲓ ⲉⲩϯⲛⲟⲙϯ ⲛⲁϥ. ⲕⲁⲧⲁ ⲟⲩⲟⲓⲕⲟⲛⲟⲙⲓⲁ ⲇⲉ ⲛ̀ⲧⲉ ⲫϯ ⲙ̀ⲡⲓⲛⲁⲩ ⲉⲧⲁ ⲡⲓⲥⲟⲛ ⲙ̀ⲙⲟⲛⲁⲭⲟⲥ ⲓ ϣⲁⲣⲟϥ ⲛⲁϥⲭⲏ ϧⲁⲧⲟⲧϥ ⲡⲉ ⲛ̀ϫⲉ ⲏⲗⲓⲁⲥ ⲡⲓⲡⲣⲟⲫⲏⲧⲏⲥ.</em></p>
					<p><em>ⲉⲧⲁ ⲡⲓⲥⲟⲛ ⲇⲉ ⲙ̀ⲙⲟⲛⲁⲭⲟⲥ ⲟϩⲓ ⲉϥⲕⲱⲗϩ ⲉϧⲟⲩⲛ ⲟⲩⲟϩ ⲉϥⲙⲟⲩϯ ϩⲓⲧϩⲏ ⲙ̀ⲙⲟϥ ϫⲉ ⲥⲙⲟⲩ ⲉⲣⲟⲓ ⲉⲧⲁϥⲛⲁⲩ ⲇⲉ ⲛ̀ϫⲉ ⲏⲗⲓⲁⲥ ⲡⲓⲑⲉⲥⲃⲓⲧⲏⲥ ϫⲉ ⲡⲓⲥⲟⲛ ⲕⲱⲗϩ ⲁϥⲟⲩⲱϣ ⲉ ⲉⲣⲁⲛⲁⲭⲱⲣⲓⲛ ⲛⲁϥ.</em></p>
					<p><em>ⲫⲏ ⲉⲑⲟⲩⲁⲃ ϫⲉ ⲁⲃⲃⲁ ⲡⲓⲥⲉⲛϯ ⲁϥⲁⲙⲟⲛⲓ ⲙ̀ⲙⲟϥ ⲉϥϫⲱ ⲙ̀ⲙⲟⲥ ϫⲉ ϯϯϩⲟ ⲉⲣⲟⲕ ⲡⲁⲓⲱⲧ ⲙ̀ⲡⲉⲣϩⲱⲗ ⲛ̀ⲧⲉⲕⲭⲁⲧ ⲁⲗⲗⲁ ⲟϩⲓ ⲛⲉⲙⲏⲓ ⲛ̀ⲕⲉⲕⲟⲩϫⲓ ⲛ̀ⲧⲉⲕⲥⲉⲗⲥⲱⲗⲧ. ⲡⲓⲥⲟⲛ ⲇⲉ ⲙ̀ⲙⲟⲛⲁⲭⲟⲥ ⲉⲧⲁϥⲛⲁⲩ ϫⲉ ⲙ̀ⲡⲉ ϩⲗⲓ ⲉⲣⲟⲩⲱ ⲛⲁϥ ⲁϥϯ ⲙ̀ⲡⲉϥⲟⲩⲟⲓ ⲉϧⲟⲩⲛ ⲁϥϫⲓⲙⲓ ⲛ̀ⲛⲏ ⲉⲑⲟⲩⲁⲃ ⲡⲓⲙⲁⲕⲁⲣⲓⲟⲥ ⲏⲗⲓⲁⲥ ⲡⲓⲑⲉⲥⲃⲩⲧⲏⲥ ⲛⲉⲙ ⲡⲓⲙⲁⲕⲁⲣⲓⲟⲥ ⲁⲃⲃⲁ ⲡⲓⲥⲉⲛϯ ⲉ ⲛⲁϥⲛ̀ⲕⲟⲧ ⲡⲉ ⲉϥϣⲱⲛⲓ. ϧⲉⲛ ⲡϫⲓⲛⲑⲣⲉ ⲡⲓⲥⲟⲛ ⲉⲧⲉⲙⲙⲁⲩ ϣⲉ ⲛⲁϥ ⲉϧⲟⲩⲛ  ⲁϥϭⲓ ⲙ̀ⲡⲓⲥⲙⲟⲩ ⲙ̀ⲡⲓⲃ̅ ⲉⲧⲁϥⲟϩⲓ ⲉⲣⲁⲧϥ ⲇⲉ ⲉϥⲛⲁϣⲗⲏⲗ ⲙ̀ⲡⲉϥϫⲉⲙϫⲟⲙ ⲙ̀ϥⲁⲓ ⲛ̀ⲛⲉϥⲃⲁⲗ ⲉⲡϣⲱⲓ ⲉ ⲥⲙⲟⲥ ⲉ ⲡϩⲟ ⲙ̀ⲡⲓⲁⲅⲓⲟⲥ ⲏⲗⲓⲁⲥ ⲉⲑⲃⲉ ⲡⲁϣⲁⲓ ⲛ̀ⲛⲓⲁⲕⲧⲓⲛ ⲛ̀ⲟⲩⲱⲓⲛⲓ ⲉϥⲛⲏⲟⲩ ⲉⲃⲟⲗϧⲉⲛ ⲡⲉϥϩⲟ ⲙ̀ⲫⲣⲏϯ ⲛ̀ⲟⲩⲥⲉⲧⲉⲃⲣⲏϫ.</em></p>
					<p><em>ⲫⲏ ⲉⲑⲟⲩⲁⲃ ⲇⲉ ⲁⲃⲃⲁ ⲡⲓⲥⲉⲛϯ ⲡⲉϫⲁϥ ⲙ̀ⲡⲓⲥⲟⲛ ϧⲉⲛ ⲟⲩϩⲟ ⲉϥⲙⲉϩ ⲛ̀ⲣⲁϣⲓ ϫⲉ ⲡⲓⲥⲟⲛ ⲙⲏ ⲫⲁⲓ ⲡⲉ ⲡⲓⲕⲱⲧ ⲉⲧⲁⲕϯ ⲙ̀ⲡⲉⲕⲟⲩⲟⲓ ⲉϧⲟⲩⲛ ⲁϭⲛⲉ ⲥⲟϭⲛⲓ. ⲉⲛⲉ ⲟⲩⲁⲣⲭⲱⲛ ⲛ̀ⲧⲉ ⲡⲁⲓⲕⲟⲥⲙⲟⲥ ⲡⲉ ⲙⲏ ⲭⲛⲁϣϣⲉ ⲉϧⲟⲩⲛ ⲁϭⲛⲉ ⲥⲟϭⲛⲓ ⲁϥⲉⲣⲟⲩⲱ ⲛ̀ϫⲉ ⲡⲓⲥⲟⲛ ⲙ̀ⲙⲟⲛⲁⲭⲟⲥ ϫⲉ ⲭⲱ ⲛⲏⲓ ⲉⲃⲟⲗ ⲁⲓⲉⲣⲛⲟⲃⲓ ⲉⲧⲁⲓⲱⲥⲕ ϩⲓⲧϩⲏ ⲙ̀ⲡⲓⲣⲟ ⲉⲓⲕⲱⲗϩ ⲛⲁⲓⲙⲉⲩⲓ ⲛⲏⲓ ⲡⲉ ϫⲉ ⲉⲕⲟⲓ ⲛ̀ⲁⲥⲑⲉⲛⲏⲥ ⲙ̀ ⲡⲉⲕϣϫⲉⲙϫⲟⲙ ⲛ̀ⲧⲱⲟⲩⲛ ⲉ ⲉⲣⲟⲩⲱ ⲛⲏⲓ ⲉⲑⲃⲉ ⲫⲁⲓ ⲁⲓϯ ⲙ̀ⲡⲁⲟⲩⲟⲓ ⲉϧⲟⲩⲛ ϫⲉ ⲛ̀ⲧⲁϫⲉⲙ ⲡⲉⲕϣⲓⲛⲓ.</em></p>
					<p><em>ϧⲉⲛ ⲡϫⲓⲛⲑⲣⲉ ⲡⲓⲥⲟⲛ ⲇⲉ ⲙ̀ⲙⲟⲛⲁⲭⲟⲥ ϫⲉ ⲛⲁⲓ ⲉϥϯ ⲙⲉⲧⲁⲛⲟⲓⲁ ⲡⲉϫⲉ ⲏⲗⲓⲁⲥ ⲡⲓⲑⲉⲥⲃⲩⲧⲏⲥ ⲛ̀ⲁⲡⲁ ⲡⲓⲥⲉⲛϯ ϫⲉ ⲡⲑⲱϣ ⲙ̀ⲫϯ ⲡⲉ ⲫⲁⲓ ϫⲉ ⲟⲩⲏⲓ ϥⲉⲙⲡϣⲁ ⲛ̀ϫⲉ ⲡⲁⲓⲥⲟⲛ ⲉⲑⲣⲉϥⲉⲣⲁⲥⲡⲁⲍⲉⲥⲑⲉ ⲙ̀ⲙⲟⲛ ⲟⲩⲟϩ ⲛ̀ⲧⲉϥϭⲓ ⲙ̀ⲡⲉⲛⲥⲙⲟⲩ ⲉⲩⲥⲟⲡ. ⲉⲧⲁϥϫⲉ ⲛⲁⲓ ⲇⲉ ⲛ̀ϫⲉ ⲏⲗⲓⲁⲥ ⲡⲓⲡⲣⲟⲫⲏⲧⲏⲥ ⲁϥⲉⲣⲁⲛⲁⲭⲱⲣⲓⲛ ⲉⲃⲟⲗ ϩⲁⲣⲱⲟⲩ.</em></p>
					<p><em>ⲡⲓⲥⲟⲛ ⲇⲉ ⲙ̀ⲙⲟⲛⲁⲭⲟⲥ ⲛⲁϥϣⲓⲛⲓ ⲙ̀ⲫⲏ ⲉⲑⲟⲩⲁⲃ ϫⲉ ⲟⲩ ⲉⲃⲟⲗⲑⲱⲛ ⲡⲉ ⲡⲁⲓⲣⲱⲙⲓ ⲉⲣⲉ ⲡⲉϥϥⲱⲓ ϣⲏⲟⲩ ⲟⲩⲟϩ ⲉⲣⲉ ⲡⲁⲓⲛϣϯ ⲛ̀ⲱⲟⲩ ⲕⲱϯ ⲉⲣⲟϥ ϧⲉⲛ ⲟⲩⲙⲉⲑⲙⲏⲓ ⲙ̀ⲡⲓⲛⲁⲩ ⲉ ⲟⲩⲟⲛ ⲙ̀ⲡⲁⲓⲣⲏϯ ⲉⲛⲉϩ ⲉϥⲙⲉϩ ⲛ̀ⲱⲟⲩ ⲛⲉⲙ ⲙⲉⲧⲣⲁⲩϣ ⲙ̀ⲫⲣⲏϯ ⲙ̀ⲫⲁⲓ ⲟⲩⲟϩ ϧⲉⲛ ϯⲟⲩⲛⲟⲩ ⲉⲧⲁⲓⲁⲙⲟⲛⲓ ⲛ̀ⲛⲉϥϫⲓϫ ⲁⲓⲟⲩⲱϣⲧ ⲙ̀ⲙⲱⲟⲩ ⲁ ⲟⲩⲛⲓϣϯ ⲛ̀ϫⲟⲙ ϣⲱⲡⲓ ϧⲉⲛ ⲡⲁⲥⲱⲙⲁ ⲁⲓⲕⲏⲛ ⲉⲓⲟⲓ ⲛ̀ⲁⲥⲑⲉⲛⲏⲥ ⲟⲩⲟϩ ⲁⲓⲟⲩⲛⲟϥ ⲙ̀ⲫⲣⲏϯ ⲛ̀ⲟⲩⲁⲓ ⲉⲧⲁϥⲧⲱⲛϥ ⲉⲃⲟⲗ ϧⲉⲛ ⲟⲩⲁⲣⲓⲥⲧⲟⲛ ⲁⲓϣⲁⲛϫⲟⲥ ⲟⲩⲛ ϫⲉ ⲫⲁ ⲡⲁⲓⲧⲱⲟⲩ ⲡⲉ ⲡⲁⲓⲣⲱⲙⲓ ⲙ̀ⲡⲓⲛⲁⲩ ⲉⲣⲟϥ ⲛ̀ϧⲏⲧϥ ⲟⲩⲟϩ ⲙ̀ⲡⲓⲛⲁⲩ ⲉ ⲟⲩⲟⲛ ⲉⲛⲉϩ ⲉϥⲣⲏⲧ ⲙ̀ϥⲱⲓ ⲙ̀ⲫⲣⲏϯ ⲙ̀ⲫⲁⲓ ⲛⲉⲙ ⲡⲉϥⲥⲙⲟⲧ.</em></p>
					<p><em>ⲁϥⲉⲣⲟⲩⲱ ⲛ̀ϫⲉ ⲡⲓⲙⲁⲕⲁⲣⲓⲟⲥ ⲁⲃⲃⲁ ⲡⲓⲥⲉⲛϯ ⲡⲉϫⲁϥ ⲙ̀ⲡⲓⲥⲟⲛ ϫⲉ ⲁⲣⲓⲟⲙⲟⲗⲟⲅⲓⲛ ϫⲉ ⲕⲛⲁⲁⲣⲉϩ ⲉ ⲡⲓⲙⲩⲥⲧⲏⲣⲓⲟⲛ ⲁⲛⲟⲕ ϯⲛⲁⲧⲁⲙⲟⲕ ⲁϥⲉⲣⲟⲩⲱ ⲛ̀ϫⲉ ⲡⲓⲥⲟⲛ ϫⲉ ⲓⲙⲏϯ ⲙⲉⲛⲉⲛⲥⲁ ⲟⲩⲥⲏⲟⲩ ⲛ̀ⲧⲉ ⲟⲩⲁⲛⲁⲅⲕⲏ ⲧⲁϩⲟⲓ ⲛ̀ⲧⲁⲟⲩⲟⲛϩϥ ⲉⲃⲟⲗ ⲛ̀ϯⲛⲁϫⲟϥ ⲁⲛ. ⲡⲁⲗⲓⲛ ⲟⲛ ⲡⲉϫⲉ ⲡⲓⲥⲟⲛ ⲛⲁϥ ⲟⲛ ϫⲉ ⲙ̀ⲡⲉⲕⲥⲱⲧⲉⲙ ⲉ ⲣⲁⲫⲁⲏⲗ ⲡⲓⲁⲣⲭⲏⲁⲅⲅⲉⲗⲟⲥ ⲉϥⲥⲁϫⲓ ⲛⲉⲙ ⲫⲏ ⲉⲑⲟⲩⲁⲃ ⲧⲱⲃⲓⲁⲥ ϫⲉ ⲡⲓⲙⲩⲥⲧⲏⲣⲓⲟⲛ ⲛ̀ⲧⲉ ⲡⲟⲩⲣⲟ ⲛⲁⲛⲉⲥ ⲉ ϩⲟⲡϥ ⲛⲓϩⲃⲏⲟⲩⲓ ⲛ̀ⲧⲉ ⲫϯ ⲛ̀ⲑⲱⲟⲩ ⲛⲁⲛⲉⲥ ⲉ ⲟⲩⲟⲛϩⲟⲩ ⲉⲃⲟⲗ ⲁⲗⲗⲁ ϯⲥⲱⲟⲩⲛ ϫⲉ ⲕⲙⲟⲥϯ ⲙ̀ⲡⲓⲱⲟⲩ ⲉⲧϣⲟⲩⲓⲧ ⲛ̀ⲧⲉ ⲛⲓⲣⲱⲙⲓ ⲙⲁⲧⲁⲙⲟⲓ ⲉ ⲡⲓⲙⲩⲥⲧⲏⲣⲓⲟⲛ ϯⲛⲁϯ ⲙ̀ⲕⲁϩ ⲛ̀ϩⲏⲧ ⲛⲁⲕ ⲁⲛ.</em></p>
					<p><em>ⲁϥⲉⲣⲟⲩⲱ ⲛ̀ϫⲉ ⲡⲓⲙⲁⲕⲁⲣⲓⲟⲥ ⲁⲃⲃⲁ ⲡⲓⲥⲉⲛϯ ⲡⲉϫⲁϥ ⲙ̀ⲡⲓⲥⲟⲛ ϫⲉ ϧⲉⲛ ⲡϫⲓⲛⲑⲣⲓϣⲉ ⲛⲏⲓ ⲉⲃⲟⲗ ϩⲓⲧⲉⲛⲑⲏⲛⲟⲩ ⲉⲓⲟⲩⲱϣ ⲉ ϩⲱⲗ ⲉ ⲡⲓⲙⲟⲛⲁⲥⲧⲏⲣⲓⲟⲛ ⲛ̀ⲧⲉ ⲁⲃⲃⲁ ⲁⲃⲣⲁⲁⲙ ⲛ̀ⲧⲁϫⲉⲙ ⲡⲉϥϣⲓⲛⲓ ⲁⲓⲛⲁⲩ ⲉ ⲡⲁⲥⲱⲙⲁ ⲉϥⲟⲓ ⲛ̀ⲁⲥⲑⲉⲛⲏⲥ ⲁⲓϫⲟⲥ ϫⲉ ⲙⲏⲡⲱⲥ ϯⲛⲁϣϣⲉ ⲉⲙⲁⲩ ⲁⲛ ⲛ̀ⲧⲁϣⲱⲡⲓ ⲉⲓⲣⲁϧⲧ ⲉϧⲣⲏⲓ ϩⲓ ⲡⲓⲙⲱⲓⲧ ⲉⲑⲃⲉ ⲧⲁⲙⲉⲧⲁⲧϫⲟⲙ ⲁⲓⲓ̀ ⲉ ⲡⲁⲓⲙⲁ ⲁⲓⲟⲣϥⲧ ⲉϧⲟⲩⲛ ⲉ ⲧⲁⲓⲕⲟⲩϫⲓ ⲛ̀ⲣⲓ. ⲓⲥϫⲉⲛ ⲡⲓⲉϩⲟⲟⲩ ⲉⲧⲁⲓⲓ̀ ⲉⲃⲟⲗϩⲓⲧⲉⲛ ⲑⲏⲛⲟⲩ ⲙ̀ⲡⲓⲛⲁⲩ ⲉ ⲡϩⲟ ⲛ̀ⲟⲩⲣⲱⲙⲓ ⲉⲃⲏⲗ ⲉⲣⲟⲕ.</em></p>
					<p><em>ⲉⲧⲁ ⲡⲁⲥⲡⲗⲏⲛ ϯⲙ̀ⲕⲁϩ ⲛⲏⲓ ⲉⲙⲁϣⲱ ⲁⲓϯϩⲟ ⲉ ⲡⲁϭⲥ ⲓ︤ⲏ︦ⲥ︥ ⲡⲭ︤ⲥ︥ ⲁϥⲉⲣϩⲙⲟⲧ ⲛⲏⲓ ⲙ̀ⲡⲓⲧⲁⲗϭⲟ ⲙ̀ⲡⲁⲥⲱⲙⲁ ⲟⲩⲟϩ ⲟⲛ ⲉⲑⲃⲉ ⲡⲁⲓⲣⲱⲙⲓ ⲉⲧⲁⲕⲛⲁⲩ ⲉⲣⲟϥ ⲫⲁⲓ ⲡⲉ ⲏⲗⲓⲁⲥ ⲡⲓⲑⲉⲥⲃⲩⲧⲏⲥ ⲫⲏ ⲉⲧⲁⲩⲟⲗϥ ⲉ ⲧⲫⲉ ϧⲉⲛ ϩⲁⲛϩⲁⲣⲙⲁ ⲛ̀ⲭⲣⲱⲙ.</em></p>
					<p><em>ⲁⲗⲗⲁ ϯϯϩⲟ ⲉⲣⲟⲕ ⲡⲁⲥⲟⲛ ⲙ̀ⲙⲁⲓⲛⲟⲩϯ ⲛ̀ⲧⲉⲕϣⲧⲉⲙϫⲉ ⲡⲁⲓⲥⲁϫⲓ ⲛ̀ϩⲗⲓ ⲛ̀ⲣⲱⲙⲓ ϣⲁ ⲡⲉϩⲟⲟⲩ ⲙ̀ⲡⲁⲙⲟⲩ. ϧⲉⲛ ⲡϫⲓⲛⲑⲣⲉ ⲡⲓⲥⲟⲛ ⲇⲉ ⲥⲱⲧⲉⲙ ⲉ ⲛⲁⲓ ⲛ̀ⲧⲟⲧϥ ⲙ̀ⲡⲓϧⲉⲗⲗⲟ ⲁϥⲣⲁϣⲓ ⲉⲙⲁϣⲱ ⲟⲩⲟϩ ⲙ̀ⲡⲉϥⲟⲩⲉⲛϩ ⲡⲓⲥⲁϫⲓ ⲉⲃⲟⲗ ϣⲁ ⲡⲓⲉϩⲟⲟⲩ ⲉⲧⲁ ⲡϭⲥ ϫⲉⲙ ⲡⲉϥϣⲓⲛⲓ ⲛ̀ϧⲏⲧϥ.</em></p>
					<h5>III<br>(<i>Ibid.</i> p. 415)</h5>
					<p><em>Ⲁⲥϣⲱⲡⲓ ⲇⲉ ϧⲉⲛ ⲡϫⲓⲛⲑⲣⲉ ⲫϯ ⲟⲩⲱϣ ⲉ ⲟⲩⲟⲑⲃⲉϥ ⲉⲃⲟⲗϧⲉⲛ ⲡⲁⲓⲙⲁⲛ̀ϫⲱⲓⲗⲓ ⲉ ⲟⲗϥ ⲉ ⲧⲭⲱⲣⲁ ⲛ̀ⲧⲉ ⲛⲏ ⲉⲧⲟⲛϧ ⲫⲙⲁⲛ̀ϣⲱⲡⲓ ⲛ̀ⲛⲓⲡⲁⲧⲣⲓⲁⲣⲭⲏⲥ ⲛⲉⲙ ⲛⲓⲡⲣⲟⲫⲏⲧⲏⲥ ⲛⲉⲙ ⲛⲓⲁⲡⲟⲥⲧⲟⲗⲟⲥ ⲉⲧⲁϥⲓ̀ ⲇⲉ ⲉ ⲥⲟⲩⲁⲓ ⲙ̀ⲡⲓⲁⲃⲟⲩⲧ ⲉⲡⲏⲡ ⲁϥⲛⲁⲩ ⲉ ⲟⲩϩⲟⲣⲁⲙⲁ ⲟⲩⲟϩ ⲡⲉϫⲁϥ ⲛⲏⲓ ϫⲉ ⲓⲱⲁⲛⲛⲏⲥ ⲛⲓⲙ ⲡⲉ ⲉⲧⲭⲏ ϧⲉⲛ ⲡⲁⲓⲙⲁ. ⲡⲉϫⲏⲓ ⲛⲁϥ ϫⲉ ⲙ̀ⲙⲟⲛ ϩⲗⲓ ⲛⲣⲱⲙⲓ ⲭⲏ ⲙ̀ⲡⲁⲓⲙⲁ ⲉⲃⲏⲗ ⲉ ⲙⲱⲩⲥⲏⲥ ⲛⲉⲙ ⲉⲗⲓⲥⲉⲟⲥ ⲉⲧⲁⲩⲓ̀ ⲉ ϫⲉⲙ ⲡⲉⲕϣⲓⲛⲓ.</em></p>
					<p><em>ⲁϥⲉⲣⲟⲩⲱ ⲛ̀ϫⲉ ⲡⲁⲓⲱⲧ ⲡⲉϫⲁϥ ⲛⲏⲓ ϫⲉ ϧⲁⲧϩⲏ ⲙ̀ⲡⲁϯⲥⲁϫⲓ ⲛⲉⲙⲁⲕ ⲁ ⲟⲩⲉⲕⲥⲧⲁⲥⲓⲥ ⲧⲁϩⲟⲓ ⲁⲓⲛⲁⲩ ⲉ ⲟⲩⲙⲏϣ ⲛ̀ⲉⲡⲓⲥⲕⲟⲡⲟⲥ ⲛ̀ⲟⲣⲑⲟⲇⲟⲝⲟⲥ ⲉⲩⲉⲣⲟⲩⲱⲓⲛⲓ ⲙ̀ⲫⲣⲏϯ ⲙ̀ⲫⲣⲏ ⲉⲩⲟϩⲓ ⲉⲣⲁⲧⲟⲩ ϧⲉⲛ ⲧⲁⲓⲁⲩⲗⲏ ⲉⲩϩⲱⲥ ⲉ ⲫϯ ⲉⲣⲉ ⲡⲉⲧⲣⲟⲥ ⲛⲉⲙ ⲡⲁⲩⲗⲟⲥ ⲟϩⲓ ⲉⲣⲁⲧⲟⲩ ϧⲉⲛ ⲧⲟⲩⲙⲏϯ ⲁⲛⲟⲕ ⲇⲉ ⲁⲓϩⲓⲧ ⲉϫⲉⲛ ⲡⲁϩⲟ ⲁⲓⲟⲩⲱϣⲧ ⲙ̀ⲙⲱⲟⲩ ⲡⲉⲧⲣⲟⲥ ⲇⲉ ⲁϥⲁⲙⲟⲛⲓ ⲛ̀ⲧⲁϫⲓϫ ⲁϥⲧⲁϩⲟⲓ ⲉⲣⲁⲧ ⲡⲉϫⲁϥ ⲛⲏⲓ ϫⲉ ⲙ̀ⲡⲉⲕⲥⲟⲩⲱⲛⲧ ϫⲉ ⲁⲛⲟⲕ ⲛⲓⲙ.</em></p>
					<p><em>ⲡⲉϫⲏⲓ ⲛⲁϥ ϫⲉ ⲙ̀ⲫⲏ ⲡⲁϭⲥ. ⲁϥⲉⲣⲟⲩⲱ ϫⲉ ⲁⲛⲟⲕ ⲡⲉ ⲥⲓⲙⲱⲛ ⲡⲉⲧⲣⲟⲥ ⲫⲃⲱⲕ ⲟⲩⲟϩ ⲡⲁⲡⲟⲥⲧⲟⲗⲟⲥ ⲛ̀ⲧⲉ ⲓ︤ⲏ︦ⲥ︥ ⲡⲭ︤ⲥ︥ ⲡⲁⲥⲟⲛ ⲉⲧⲉⲕⲛⲁⲩ ⲉⲣⲟϥ ⲡⲉ ⲡⲁⲩⲗⲟⲥ ⲟⲩⲟϩ ⲛⲉⲕϣⲫⲏⲣ ⲛ̀ⲉⲡⲓⲥⲕⲟⲡⲟⲥ ⲛⲉ ⲛⲁⲓ ⲉⲧⲁⲩⲟⲩⲟⲣⲡⲧⲉⲛ ⲅⲁⲣ ϩⲁⲣⲟⲕ ⲉⲃⲟⲗϩⲓⲧⲉⲛ ⲡⲉⲛⲥⲁϧ ⲡⲭ︤ⲥ︥ ⲉⲑⲣⲉⲛⲑⲁϩⲙⲉⲕ ϩⲁⲣⲟⲛ ϫⲉ ϩⲓⲛⲁ ⲉⲕⲉⲥⲉⲃⲧⲉ<sup class="footnote">1</sup> ⲛⲉⲕϩⲃⲏⲟⲩⲓ ⲉ ⲡⲉⲕⲙⲱⲓⲧ ⲛ̀ⲓ̀ ⲉⲃⲟⲗ ϧⲉⲛ ⲡⲁⲓⲃⲓⲟⲥ…</em></p>
					<p class="footnote">1. L'emploi du futur après <em>ϩⲓⲛⲁ</em> est exceptionnel.</p>
					<p><em>ⲛⲁⲓ ⲇⲉ ⲉⲧⲁϥϫⲟⲧⲟⲩ ⲛⲁⲛ ⲁⲛϥⲁⲓ ⲛ̀ⲧⲉⲛⲥⲙⲏ ⲉⲡϣⲱⲓ ⲁⲛⲣⲓⲙⲓ ϧⲉⲛ ⲟⲩⲣⲓⲙⲓ ⲉϥⲉⲛϣⲁϣⲓ ⲉⲛⲉⲙⲓ ⲉ ⲫⲁⲓ ϫⲉ ⲛ̀ⲛⲁⲉⲣϧⲁⲉ<sup class="footnote">1</sup> ⲛ̀ⲟⲩⲓⲱⲧ ⲛ̀ⲇⲓⲕⲉⲟⲥ ⲛ̀ⲧⲁⲓⲙⲁⲓⲏ. ⲁϥⲉⲣⲟⲩⲱ ⲡⲉϫⲁϥ ⲛⲁⲛ ϫⲉ ⲉⲑⲃⲉ ⲟⲩ ⲧⲉⲧⲉⲛⲣⲓⲙⲓ ⲉⲣⲉⲧⲉⲛϯ ⲙ̀ⲕⲁϩ ⲛ̀ϩⲏⲧ ⲙ̀ⲡⲁⲡ︤ⲛ︦ⲁ︥ ⲁⲛⲟⲕ ⲅⲁⲣ ϯⲛⲁϩⲱⲗ ⲉⲣⲁⲧⲟⲩ ⲛ̀ⲛⲁⲓⲟϯ ⲉⲑⲟⲩⲁⲃ ⲉⲧⲁⲩϫⲱⲕ ⲉⲃⲟⲗ ϧⲁϫⲱⲓ. ⲛ̀ⲑⲟⲕ ⲇⲉ ⲙⲱⲩⲥⲏⲥ ⲕⲥⲱⲟⲩⲛ ϫⲉ ⲉⲧⲁⲓⲓⲛⲓ ⲙ̀ⲡⲉⲕⲃⲓⲟⲥ ⲉⲡϣⲱⲓ ϧⲁⲧⲟⲧ ⲛ̀ⲁϣ ⲛ̀ⲣⲏϯ ⲗⲟⲓⲡⲟⲛ ϥⲓⲫⲣⲱⲟⲩϣ ⲛ̀ⲛⲁϫⲱⲙ ϫⲉ ⲭⲛⲁⲉⲣⲭⲣⲓⲁ ⲙ̀ⲙⲱⲟⲩ ⲟⲩⲟϩ ⲭⲛⲁⲉⲣ ⲉⲃⲟⲗ ⲁⲛ ⲉ ϯⲉⲧⲫⲱ ⲉⲧϩⲟⲣϣ ⲉⲧⲉⲙⲙⲁⲩ.</em></p>
					<p><em>ⲡⲉϫⲁϥ ⲇⲉ ⲛ̀ⲉⲗⲓⲥⲉⲟⲥ ⲡⲓⲡⲣⲉⲥⲃⲩⲧⲉⲣⲟⲥ ϫⲉ ⲉⲗⲓⲥⲉⲟⲥ ⲟϩⲓ ⲉⲣⲁⲧⲕ ⲛ̀ⲕⲁⲗⲱⲥ ⲉϫⲉⲛ ⲛⲓⲥⲛⲏⲟⲩ ⲟⲩⲟϩ ⲁⲣⲉϩ ⲉ ⲛⲏ ⲉⲧⲁⲓϩⲉⲛϩⲱⲛⲕ ⲉⲣⲱⲟⲩ ⲛ̀ⲧⲉⲕⲑⲱⲟⲩϯ ⲙ̀ⲡⲓϣⲉ ⲛ̀ⲑⲱⲟⲩϯ ⲕⲁⲧⲁ ⲟⲩⲛⲟⲩ ϫⲉⲭⲁⲥ ⲉⲣⲉ ⲛⲓⲥⲛⲏⲟⲩ ⲉⲣⲛⲟⲩϣⲉⲙϣⲓ ⲕⲁⲧⲁ ⲟⲩⲛⲟⲩ ⲛ̀ⲥⲉϯ ϩⲏⲟⲩ ⲛ̀ⲛⲟⲩⲯⲩⲭⲏ ⲉⲃⲟⲗ ϩⲓⲧⲟⲧⲕ.</em></p>
					<p><em>ⲓⲧⲁ ⲡⲉϫⲁϥ ⲛⲏⲓ ϫⲉ ⲓⲱⲁⲛⲛⲏⲥ ⲡⲁϣⲏⲣⲓ ⲕⲥⲱⲟⲩⲛ ⲙ̀ⲡⲁⲃⲓⲟⲥ ⲧⲏⲣϥ ϫⲉ ⲙⲡⲓⲭⲁ ϩⲗⲓ ⲛ̀ⲓⲇⲟⲥ ⲛ̀ⲧⲉ ϯⲉⲕⲕⲗⲏⲥⲓⲁ ⲛ̀ⲧⲉ ϯⲡⲟⲗⲓⲥ ⲕⲉϥⲧ ⲛ̀ⲧⲟⲧ ⲉⲛⲉϩ ⲟⲩⲗⲁⲩⲓ ⲛ̀ⲟⲗⲟⲕⲟϫⲓ ⲛ̀ⲟⲩⲱⲧ ⲉⲧⲭⲏ ⲛ̀ⲧⲟⲧ ⲓⲥϫⲉⲛ ⲡⲓⲥⲏⲟⲩ ⲉⲓϣⲟⲡ ϧⲉⲛ ⲧⲁⲣⲓ ⲉⲓⲟⲓ ⲙ̀ⲙⲟⲛⲁⲭⲟⲥ ⲉⲧⲁⲓϫⲫⲟⲥ ϧⲉⲛ ⲡⲁϩⲱⲃ ⲛ̀ϫⲓϫ ⲉⲓⲣⲱⲓⲥ ⲉⲣⲟⲥ ϣⲁ ⲫⲟⲟⲩ ⲉⲡϫⲓⲛϩⲟⲡⲥ ⲡⲁⲥⲱⲙⲁ ϫⲉ ⲟⲩⲏⲓ ⲁⲓⲁⲣⲉϩ ⲉⲣⲟⲓ ⲉϣⲧⲉⲙⲭⲁ ϩⲗⲓ ⲛ̀ϭⲣⲟϥ ⲛ̀ⲛⲏ ⲉⲑⲛⲏⲟⲩ ⲙⲉⲛⲉⲛⲥⲱⲓ ⲛ̀ⲥⲉϫⲟⲥ ϫⲉ ⲁⲕⲉⲣ ⲥⲁⲃⲟⲗ ⲙ̀ⲡⲉⲧⲥϣⲉ.</em></p>
					<p class="footnote">1. Pour <em>ⲉⲛⲛⲁⲉⲣϧⲁⲉ</em>.</p>
					<p><em>ⲁⲣⲓ ϯⲁⲅⲁⲡⲏ ⲛ̀ⲧⲉⲕϣⲟⲡⲥ ⲛ̀ⲕⲁⲓⲥⲓ ⲉⲡⲁⲥⲱⲙⲁ ⲟⲩⲟϩ ⲙ̀ⲡⲉⲣϯ ϩⲗⲓ ⲉⲣⲟⲓ ⲉⲃⲏⲗ ⲉ ⲡⲓⲗⲉⲃⲓⲧⲟⲩ ⲉⲧⲁⲩϯ ⲉϫⲱⲓ ⲙ̀ⲡⲓⲥⲭⲏⲙⲁ ⲉⲑⲟⲩⲁⲃ ⲛ̀ϧⲏⲧϥ ⲛⲉⲙ ⲧⲁⲕⲟⲩⲗⲗⲁ ⲛⲉⲙ ⲡⲁⲙⲟϫϧ ⲛⲉⲙ ⲡⲁϫⲓⲛϫⲱⲗϩ ⲛ̀ⲧⲉ ⲡⲁϣⲉⲙϣⲓ. ⲛ̀ⲧⲉⲧⲉⲛⲕⲟⲥⲧ ⲛ̀ⲧⲉⲧⲉⲛⲑⲱⲙⲥ ⲙ̀ⲙⲟⲓ ϧⲉⲛ ⲡⲓⲙⲁ ⲉⲧⲁⲓⲧⲁⲙⲱⲧⲉⲛ ⲉⲣⲟϥ ⲟⲩⲟϩ ⲙ̀ⲡⲉⲣⲭⲁ ϩⲗⲓ ⲛ̀ⲣⲱⲙⲓ ⲉ ⲱⲗⲓ ⲙ̀ⲡⲁⲥⲱⲙⲁ ⲥⲁⲃⲟⲗ ⲙ̀ⲡⲁⲙⲁⲛ̀ϣⲱⲡⲓ ⲛ̀ⲥⲉϭⲓⲧϥ ⲉ ϯⲡⲟⲗⲓⲥ ⲕⲉϥⲧ. ⲉⲧⲁϥϫⲉ ⲛⲁⲓ ⲇⲉ ⲁϥⲭⲁⲣⲱϥ.</em></p>
					<p><em>ⲉⲡⲉϥⲣⲁⲥϯ ⲇⲉ ⲁϥⲉⲣϩⲏⲧⲥ ⲛ̀ϣⲱⲛⲓ ⲟⲩⲟϩ ⲉⲧⲁ ⲣⲟⲩϩⲓ ϣⲱⲡⲓ ⲛ̀ⲥⲟⲩⲏ̅ ⲙ̀ⲡⲓⲁⲃⲟⲧ ⲉⲡⲏⲡ ⲁⲩϩⲱⲗⲉⲙ ⲙ̀ⲡⲉϥⲛⲟⲩⲥ ⲉ ⲡϭⲓⲥⲓ ⲁϥⲉⲣⲅ̅ ⲛ̀ⲉϩⲟⲟⲩ ⲛⲉⲙ ⲅ̅ ⲛ̀ⲉϫⲱⲣϩ ⲙ̀ⲡⲉϥⲥⲁϫⲓ ⲛⲉⲙ ϩⲗⲓ. ϧⲉⲛ ⲡⲓⲉϫⲱⲣϩ ⲇⲉ ⲥⲟⲩⲓ̅ⲃ̅ ⲙ̀ⲡⲓⲁⲃⲟⲧ ⲉⲡⲏⲡ ⲁϥⲙⲟⲩϯ ϫⲉ ⲓⲱⲁⲛⲛⲏⲥ ⲡⲉϫⲏⲓ ⲛⲁϥ ϫⲉ ⲥⲙⲟⲩ ⲉⲣⲟⲓ ⲡⲁⲓⲱⲧ ⲉⲑⲟⲩⲁⲃ.</em></p>
					<p><em>ⲡⲉϫⲁϥ ⲛⲏⲓ ϫⲉ ϯϣⲓⲛⲓ ⲉⲣⲟϥ ϫⲉ ⲁϥϧⲱⲛⲧ ⲛ̀ϫⲉ ⲡⲁⲥⲏⲟⲩ ⲟⲩⲟϩ ϣⲁⲣⲉ ⲫϯ ϣⲓⲛⲓ ⲛ̀ⲥⲱⲓ ⲙ̀ⲫⲛⲁⲩ ⲛ̀ⲣⲟⲩϩⲓ ⲛ̀ⲣⲁⲥϯ ⲛ̀ⲥⲟⲩⲓ̅ⲅ̅ ⲟⲩⲟϩ ⲡⲁⲓⲅ̅ ⲛ̀ⲉϩⲟⲟⲩ ⲉⲧⲁⲓⲁⲧⲟⲩ ⲙ̀ⲡⲓⲥⲁϫⲓ ⲛⲉⲙ ⲣⲱⲙⲓ ⲛⲁⲓⲟϩⲓ ⲉⲣⲁⲧ ⲡⲉ ⲙ̀ⲡⲉⲙⲑⲟ ⲉⲃⲟⲗ ⲙ̀ⲡⲭ︤ⲥ︥ ⲫϯ ⲟⲩⲟϩ ⲁϥⲓⲣⲓ ⲙ̀ⲡⲁⲗⲟⲅⲟⲥ ⲓⲥϫⲉⲛ ⲁϫⲡⲑ̅ ⲛ̀ⲥⲁϥ ⲟⲩⲟϩ ϯϫⲱ ⲙ̀ⲙⲟⲥ ϫⲉ ⲡⲉϥⲛⲁⲓ ⲛⲁⲧⲁϩⲟⲓ. ⲁⲛⲟⲕ ⲇⲉ ⲡⲉϫⲏⲓ ⲛⲁϥ ϫⲉ ⲁⲣⲓ ϯⲁⲅⲁⲡⲏ ⲙⲁⲧⲁϫⲣⲉ ⲡⲉⲕϩⲏⲧ ⲛ̀ⲟⲩⲕⲟⲩϫⲓ ⲛ̀ⲱⲓⲕ ⲛⲉⲙ ⲟⲩⲙⲱⲟⲩ ϫⲉ ⲓⲥ ⲅ̅ ⲛ̀ⲉϩⲟⲟⲩ ⲙ̀ⲡⲉⲕϫⲉⲙϯⲡⲓ ⲛ̀ϩⲗⲓ.</em></p>
					<p><em>ⲁϥⲉⲣⲟⲩⲱ ϫⲉ ϯⲛⲁϫⲉⲙϯⲡⲓ ⲛ̀ϩⲗⲓ ⲛ̀ⲧⲣⲟⲫⲏ ⲁⲛ ϫⲉ ⲛ̀ⲧⲉ ⲡⲁⲓⲕⲟⲥⲙⲟⲥ ϣⲁⲧⲁⲃⲱⲗ ⲉⲃⲟⲗ ⲛ̀ⲧⲁⲛⲏⲥⲧⲓⲁ ϧⲁⲧⲉⲛ ⲡϭⲥ ⲓ︤ⲏ︦ⲥ︥ ⲡⲭ︤ⲥ︥ ⲡⲁⲟⲩⲣⲟ. ⲙⲉⲛⲉⲛⲥⲁ ⲛⲁⲓ ⲇⲉ ⲡⲉϫⲁϥ ϫⲉ ⲡⲓⲙⲁⲣⲧⲩⲣⲟⲥ ⲉⲑⲟⲩⲁⲃ ⲛ̀ⲧⲉ ⲡⲭ︤ⲥ︥ ⲫϯ ⲓⲅⲛⲁⲧⲓⲟⲥ ⲡⲓⲑⲉⲟⲫⲟⲣⲟⲥ ϣⲱⲡⲓ ⲛⲉⲙⲏⲓ ϣⲁϯⲥⲓⲛⲓ ⲙ̀ⲡⲁⲓⲓⲁⲣⲟ ⲛ̀ⲭⲣⲱⲙ ⲉⲧⲥⲱⲕ ϩⲓⲧϩⲏ ⲙ̀ⲡⲓⲭ︤ⲥ︥ ϫⲉ ⲟⲩⲛⲓϣϯ ⲧⲉ ϯϩⲟϯ ⲛ̀ⲧⲉ ⲡⲓⲙⲁ ⲉⲧⲉⲙⲙⲁⲩ. ⲡⲉϫⲏⲓ ⲇⲉ ⲛⲁϥ ϫⲉ ⲡⲁϭⲥ ⲛ̀ⲓⲱⲧ ⲙⲉⲛⲉⲛⲥⲁ ⲛⲁⲓϧⲓⲥⲓ ⲧⲏⲣⲟⲩ ⲛⲁⲓⲛⲏⲥⲧⲓⲁ ⲛⲉⲙ ⲛⲁⲓϣⲗⲏⲗ ⲛⲉⲙ ⲛⲁⲓⲉϫⲱⲣϩ ⲛ̀ϣⲣⲱⲓⲥ ⲉⲧⲁⲕⲉⲣϩⲩⲡⲟⲙⲉⲛⲓⲛ ⲉⲣⲱⲟⲩ ⲉⲑⲃⲉ ⲫϯ ⲕⲉ̀ⲣϩⲟϯ ϩⲱⲕ ϧⲁⲧϩⲏ ⲙ̀ⲡⲓⲓⲁⲣⲟ ⲛ̀ⲭⲣⲱⲙ ⲉⲧⲉⲙⲙⲁⲩ.</em></p>
					<p><em>ⲡⲉϫⲁϥ ⲛⲏⲓ ϫⲉ ⲛⲓⲙ ⲡⲉ ⲡⲓⲣⲱⲙⲓ ⲉⲑⲛⲁⲉⲣ ⲉⲃⲟⲗ ⲉ ϣⲧⲉⲙϫⲉⲙϯⲡⲓ ⲙ̀ⲡⲓⲓⲁⲣⲟ ⲛ̀ⲭⲣⲱⲙ ⲉⲧⲉⲙⲙⲁⲩ. ⲟⲩⲟϩ ⲛⲁϥⲥⲁϫⲓ ⲁⲛ ϫⲉ ⲡⲉ ⲛⲉⲙ ϩⲗⲓ ⲛ̀ⲣⲱⲙⲓ.</em></p>
					<p><em>ⲉⲧⲁ ϣⲱⲣⲡ ⲇⲉ ϣⲱⲡⲓ ⲁ ⲡⲓⲙⲁ ⲧⲏⲣϥ ⲙⲟϩ ⲛ̀ⲣⲱⲙⲓ ⲥⲁϧⲟⲩⲛ ⲛⲉⲙ ⲥⲁⲃⲟⲗ ⲁϥⲉⲣ ⲡⲓⲉϩⲟⲟⲩ ⲧⲏⲣϥ ⲉⲧⲉⲙⲙⲁⲩ ⲙ̀ⲫⲣⲏϯ ⲛ̀ⲟⲩⲁⲓ ⲉⲩⲑⲱϩⲥ ⲙ̀ⲙⲟϥ ⲛ̀ⲛⲉϩ ⲉⲡϧⲁⲉ ⲇⲉ ⲁϥϫⲱ ⲙ̀ⲡⲁⲓⲥⲁϫⲓ ϫⲉ ϩⲏⲡⲡⲉ ⲁⲓⲓⲣⲓ ⲙ̀ⲡⲓⲟⲩⲁϩⲥⲁϩⲛⲓ ⲛ̀ⲧⲉ ⲡϭⲟⲓⲥ ⲟⲩⲟϩ ⲁⲓⲓⲣⲓ ⲙ̀ⲡⲁⲥⲟⲃϯ ⲟⲩⲟϩ ⲡⲁⲓⲣⲏϯ ⲁϥⲟⲩⲱⲛ ⲛ̀ⲣⲱϥ ⲁϥϯ ⲙ̀ⲡⲓⲡ︤ⲛ︦ⲁ︥ ⲉ ⲛⲉⲛϫⲓϫ ⲙ̀ⲫϯ ⲙ̀ⲡⲓⲛⲁⲩ ⲉⲣⲉ ⲫⲣⲏ ⲛⲁϩⲱⲧⲡ ⲛ̀ⲥⲟⲩⲓ̅ⲅ̅ ⲙ̀ⲡⲓⲁⲃⲟⲧ ⲉⲡⲏⲡ.</em></p>
				</div>
				<div>
					<h4 id="chrestomathie_dioscore">Extraits des mémoires de Dioscore<sup class="footnote">1</sup>.</h4>
					<h5>I</h5>
					<p><em>Ⲛⲉ ⲟⲩⲟⲛ ⲟⲩⲙⲟⲛⲁⲥⲧⲏⲣⲓⲟⲛ ϧⲉⲛ ⲡⲑⲟϣ ϣⲙⲓⲙ ⲙ̀ⲡⲉⲙⲑⲟ ⲉⲃⲟⲗ ⲛ̀ⲟⲩⲧⲓⲙⲓ ⲉ ϣⲁⲩⲙⲟⲩϯ ⲉⲣⲟϥ ϫⲉ ⲁⲑⲣⲏⲃⲓ ⲉ ⲫⲁ ⲫⲏ ⲉⲑⲟⲩⲁⲃ ⲁⲡⲁ ϣⲉⲛⲟⲩϯ ⲡⲉ ⲡⲓⲁⲣⲭⲏ ⲙⲁⲛⲇⲣⲓⲧⲏⲥ ⲫⲏ ⲉⲧⲁϥϩⲱⲗ ⲉ ϯⲥⲩⲛⲟⲇⲟⲥ ⲛ̀ⲧⲉ ⲉⲫⲏⲥⲟⲥ ⲛⲉⲙ ⲫⲏ ⲉⲑⲟⲩⲁⲃ ⲕⲩⲣⲓⲗⲗⲟⲥ.</em></p>
					<p><em>Ϧⲉⲛ ⲡϫⲓⲛⲑⲣⲉϥⲉⲣϧⲉⲗⲗⲟ ⲟⲩⲛ ⲛ̀ϫⲉ ⲫⲏ ⲉⲑⲟⲩⲁⲃ ⲙ̀ⲡⲣⲟⲫⲏⲧⲏⲥ ⲉⲧⲉⲙⲙⲁⲩ ⲟⲩⲟϩ ⲁϥⲑⲱϣ ⲛ̀ⲟⲩⲁⲓ ⲉϫⲉⲛ ⲛⲓⲥⲛⲏⲟⲩ ⲉⲡⲉϥⲙⲁ ⲉ ⲡⲉϥⲣⲁⲛ ⲃⲏⲥⲁ.</em></p>
					<p><em>Ⲉⲧⲓ ⲟⲩⲛ ⲉⲣⲉ ⲫⲏ ⲉⲑⲟⲩⲁⲃ ⲁⲡⲁ ϣⲉⲛⲟⲩϯ ⲉⲛⲕⲟⲧ ⲁϥⲧⲱⲛϥ ⲁϥⲙⲟⲩϯ ⲉ ⲛⲓⲥⲛⲏⲟⲩ ⲡⲉϫⲁϥ ⲛⲱⲟⲩ ϫⲉ ⲁⲓⲛⲁⲩ ⲉⲣⲟⲓ ⲛⲓⲥⲛⲏⲟⲩ ⲉⲧⲁⲓⲉⲣ ϩⲁⲛⲙⲏϣ ⲛ̀ⲉϩⲟⲟⲩ ϧⲉⲛ ϯⲥⲩⲛⲟⲇⲟⲥ ⲛⲉⲙ ⲡⲓⲁⲅⲓⲟⲥ ⲕⲩⲣⲓⲗⲗⲟⲥ ⲉⲓⲙⲓϣⲓ ϩⲓϫⲉⲛ ⲡⲓⲛⲁϩϯ ⲉⲣⲉ ⲁⲡⲁ ⲙⲁⲕⲁⲣⲓ ⲡⲓⲉⲡⲓⲥⲕⲟⲡⲟⲥ ⲛ̀ⲧⲉ ⲧⲕⲱⲟⲩ ⲛⲁⲓ̀ ϧⲉⲛ ϯϧⲁⲓⲏ ⲛ̀ⲟⲩⲛⲟⲩ ⲟⲩⲟϩ ⲛ̀ⲧⲉϥϭⲓ ⲙ̀ⲫⲃⲉⲭⲉ ⲙ̀ⲡⲓⲉϩⲟⲟⲩ ⲧⲏⲣϥ.</em></p>
					<p><em>Ⲁⲓⲛⲁⲩ ⲉⲣⲟⲓ ⲙ̀ⲡⲁⲓⲉϫⲱⲣϩ ϧⲉⲛ ⲟⲩϩⲟⲣⲁⲙⲁ ⲉⲣⲉ ⲡⲓⲥⲱⲧⲏⲣ ϩⲉⲙⲥⲓ ϩⲓϫⲉⲛ ⲡⲁⲙⲁⲛ̀ⲉⲛⲕⲟⲧ ⲉϥϫⲓⲙⲓ ⲙ̀ⲡⲁϣⲓⲛⲓ ⲡⲉϫⲏⲓ ⲛⲁϥ ⲡⲁϭⲟⲓⲥ ⲟⲩⲟϩ ⲡⲁⲛⲟⲩϯ ⲙⲏ ⲟⲩⲟⲛ ϣϫⲟⲙ ⲙ̀ⲙⲟⲕ ⲁⲛ ϯⲛⲟⲩ ⲉ ϯϫⲟⲙ ⲛⲏⲓ ⲙ̀ⲫⲣⲏϯ ⲛ̀ϣⲟⲣⲡ ⲟⲛ.</em></p>
					<p class="footnote">1. Mémoires présentés par divers Savants à l'Académie des Inscriptions et Belles-Lettres. 1<sup>re</sup> série, VIII, 1<sup>re</sup> partie, p. 419. — A propos d'une inscription copte, par <i>Eug. Révillout</i>.</p>
					<p><em>Ⲡⲉϫⲉ ⲡⲓⲥⲱⲧⲏⲣ ⲛⲏⲓ ϫⲉ ⲱ ϣⲉⲛⲟⲩϯ ⲉⲕⲛⲁⲉⲣⲁϩⲓ ⲟⲛ ⲙⲉⲛⲉⲛⲥⲁ ⲡⲁⲓ ⲛⲓϣϯ ⲛ̀ⲁϩⲓ ⲉⲕⲭⲏ ϧⲉⲛ ⲣ̅ⲑ̅ ⲛ̀ⲣⲟⲙⲡⲓ ⲉⲕϣⲟⲡ ϧⲉⲛ ⲧⲁⲓⲛⲓϣϯ ⲛ̀ⲗⲩⲧⲟⲩⲣⲅⲓⲁ ϯⲛⲟⲩ ϫⲉ ⲭⲱ ⲙ̀ⲡⲁⲓⲥⲱⲙⲁ ⲉϧⲣⲏⲓ ⲛ̀ⲧⲉⲕⲓ̀ ϧⲁⲧⲟⲧⲉⲛ ⲟⲩⲟⲛ ⲕⲉⲥⲩⲛⲟⲇⲟⲥ ⲅⲁⲣ ⲛⲁϣⲱⲡⲓ ⲙ̀ⲡⲁⲛⲧⲉⲕⲓ̀ ϣⲁⲣⲟⲛ ⲥⲉⲛⲁϫⲉⲟⲩⲁ ⲛ̀ϧⲏⲧⲥ ⲙ̀ⲫⲣⲏϯ ⲛ̀ⲁⲣⲓⲟⲥ.</em></p>
					<p><em>Ⲙⲡⲓⲥⲏⲟⲩ ⲉⲧⲁⲓⲟⲩⲟⲛϩⲧ ⲉ ⲡⲉⲧⲣⲟⲥ ⲡⲁⲣⲭⲓⲉⲡⲓⲥⲕⲟⲡⲟⲥ ⲟⲩⲟϩ ⲙ̀ⲙⲁⲣⲧⲩⲣⲟⲥ ⲉⲣⲉ ⲧⲁϣⲑⲏⲛ ⲉⲓⲓⲛⲓ ⲙ̀ⲙⲱⲟⲩ ⲉϫⲉⲛ ⲛⲟⲩⲉⲣⲏⲟⲩ ϫⲉ ⲛ̀ⲧⲉ ϣⲧⲉⲙ ⲡⲁⲥⲱⲙⲁ ϭⲱⲣⲡ ⲉⲃⲟⲗ ⲟⲩⲟϩ ⲁ ⲫⲏ ⲉⲑⲟⲩⲁⲃ ⲙⲟⲩϯ ⲟⲩⲃⲏⲓ ⲙ̀ⲡⲓⲛⲁⲩ ⲉⲧⲉⲙⲙⲁⲩ ϫⲉ ⲡϭⲟⲓⲥ ⲛⲓⲙ ⲡⲉⲧⲁϥⲫⲉϧ ⲧⲉⲕϣⲑⲏⲛ ⲡⲉϫⲏⲓ ϫⲉ ⲁⲣⲓⲟⲥ ⲡⲉⲧⲁϥⲫⲉϧ ⲧⲁϣⲑⲏⲛ.</em></p>
					<p><em>Ϯⲛⲟⲩ ϫⲉ ⲱ ϣⲉⲛⲟⲩϯ ⲓⲥ ⲁⲣⲓⲟⲥ ⲁϥⲁⲙⲟⲛⲓ ⲙ̀ⲡⲓⲟⲩⲁⲓ ⲛ̀ⲥⲁ ⲛ̀ⲧⲉ ⲧⲁϣⲑⲏⲛ ⲓⲥ ⲛⲉⲥⲧⲟⲣⲓⲟⲥ ⲁϥⲁⲙⲟⲛⲓ ⲙ̀ⲡⲓⲕⲉⲟⲩⲁⲓ ⲛ̀ⲥⲁ ⲟⲩⲟϩ ⲁⲩⲥⲱⲕ ⲙ̀ⲡⲥⲛⲁⲩ ⲁⲩⲫⲱϧ ⲛ̀ⲧⲁϣⲑⲏⲛ ⲁⲩⲫⲱⲣϫ ⲙ̀ⲙⲟⲓ ⲉ ⲡⲁⲓⲱⲧ ⲛⲉⲙ ⲡⲓⲡⲛⲉⲩⲙⲁ ⲉⲑⲟⲩⲁⲃ ⲉ ϥⲧⲱⲟⲩ ⲙ̀ⲡⲣⲟⲥⲱⲡⲟⲛ. ϯⲛⲟⲩ ϫⲉ ⲟⲩⲱⲣⲡ ⲙ̀ⲃⲏⲥⲁ ⲉⲣⲁⲧϥ ⲙ̀ⲙⲁⲕⲁⲣⲓⲟⲥ ⲡⲓⲉⲡⲓⲥⲕⲟⲡⲟⲥ ⲛ̀ⲧⲉ ⲧⲕⲱⲟⲩ ⲟⲩⲟϩ ⲁϫⲉ ⲛⲁⲓⲥⲁϫⲓ ⲧⲏⲣⲟⲩ ⲛⲁϥ ⲙⲁⲣⲉϥϫⲟⲧⲟⲩ ⲉⲣⲟϥ ⲫⲏ ⲉⲧⲉⲙⲙⲁⲩ ⲙⲉⲛ ϥⲛⲁⲁⲙⲟⲛⲓ ⲛ̀ⲟⲩⲙⲉⲧⲙⲁⲣⲧⲩⲣⲟⲥ ϧⲁ ⲡⲓⲛⲁϩϯ ⲗⲟⲓⲡⲟⲛ ⲟⲩⲟⲣⲡϥ ϧⲉⲛ ⲟⲩⲱⲓⲥ ϫⲉ ⲁ ⲛⲓϣⲁⲙϣⲉ ⲓⲇⲱⲗⲟⲛ ⲧⲱⲟⲩⲛⲟⲩ ⲉϫⲱϥ ϧⲉⲛ ⲡⲉϥⲑⲟϣ.</em></p>
					<p><em>Ⲧⲟⲧⲉ ⲡⲓⲥⲱⲧⲏⲣ ⲁϥⲧⲁⲟⲩⲟ ⲛ̀ⲛⲁⲓⲥⲁϫⲓ ⲉ ⲫⲏ ⲉⲑⲟⲩⲁⲃ ⲁⲡⲁ ϣⲉⲛⲟⲩϯ ⲡⲓⲡⲣⲟⲫⲏⲧⲏⲥ ⲟⲩⲟϩ ⲡⲓⲁⲣⲭⲏⲙⲁⲛⲇⲣⲓⲧⲏⲥ ⲁϥϣⲉ ⲛⲁϥ ⲉⲡϣⲱⲓ ⲉ ⲛⲓⲫⲏⲟⲩⲓ.</em></p>
					<h5>II. Destruction d'un temple païen.</h5>
					<p><em>Ⲛⲉ ⲟⲩⲟⲛ ⲟⲩⲧⲓⲙⲏ ⲇⲉ ⲥⲁⲡⲉⲙⲉⲛⲧ ⲙ̀ⲡⲓⲙⲱⲟⲩ ⲉⲩϣⲉⲙϣⲓ ⲛ̀ⲟⲩⲓⲇⲱⲗⲟⲛ ⲛ̀ϧⲏⲧϥ ⲉ ⲡⲉϥⲣⲁⲛ ⲡⲉ ⲕⲟⲑⲟⲥ ⲉϥⲧⲁⲗⲏⲟⲩⲧ ⲉϩⲣⲏⲓ ⲉϫⲉⲛ ⲟⲩϣⲟⲩϣⲧ ϧⲉⲛ ⲟⲩⲏⲓ ⲁⲩϣⲁⲛϩⲱⲗ ⲉϧⲟⲩⲛ ϧⲉⲛ ⲡⲓⲣⲟ ⲛ̀ⲧⲉ ⲡⲓⲏⲓ ϣⲁⲩϫⲱⲃⲥ ⲛ̀ϫⲱⲟⲩ ⲛⲁϥ ⲉⲡⲉⲥⲏⲧ ⲟⲩⲟϩ ⲛ̀ⲥⲉⲟⲩⲱϣⲧ ⲙ̀ⲙⲟϥ.</em></p>
					<p><em>Ⲁⲩⲓ̀ ⲟⲩⲛ ⲛ̀ϫⲉ ⲛⲓⲡⲣⲉⲥⲃⲩⲧⲉⲣⲟⲥ ⲛ̀ⲧⲉ ⲡⲓⲙⲁ ⲉⲧⲉⲙⲙⲁⲩ ⲁⲩⲧⲁⲙⲉ ⲡⲁⲓⲱⲧ ⲉ ϩⲱⲃ ⲛⲓⲃⲉⲛ ⲉⲧⲟⲩⲓⲣⲓ ⲙ̀ⲙⲱⲟⲩ ⲛ̀ϫⲉ ⲛⲓϩⲉⲗⲗⲏⲛⲟⲥ. ⲙ̀ⲫⲣⲏϯ ⲉⲧⲟⲩϭⲱⲡⲓ ⲛ̀ⲛⲓⲕⲟⲩϫⲓ ⲛ̀ⲁⲗⲱⲟⲩⲓ ⲛ̀ⲧⲉ ⲛⲓⲭⲣⲏⲥⲧⲓⲁⲛⲟⲥ ⲉⲩⲓⲣⲓ ⲙ̀ⲙⲱⲟⲩ ⲛ̀ⲑⲩⲥⲓⲁ ⲙ̀ⲡⲟⲩⲛⲟⲩϯ ⲕⲟⲑⲟⲥ.</em></p>
					<p><em>Ⲗⲟⲓⲡⲟⲛ ⲁⲩϫⲱⲣϫ ⲉⲣⲱⲟⲩ ⲛ̀ⲟⲩⲉϩⲟⲟⲩ ⲁⲩϫⲉⲙⲟⲩ ⲉⲩⲓⲣⲓ ⲛ̀ϯⲁⲛⲟⲙⲓⲁ ⲉⲩⲧⲁϩⲟ ⲛ̀ⲛⲓⲁⲗⲱⲟⲩⲓ ⲛ̀ⲧⲉ ⲛⲓⲭⲣⲏⲥⲧⲓⲁⲛⲟⲥ ⲉⲩⲓⲛⲓ ⲙ̀ⲙⲱⲟⲩ ⲉⲡϣⲱⲓ ⲛ̀ⲑⲩⲥⲓⲁ ⲙ̀ⲡⲟⲩⲛⲟⲩϯ ϩⲓϫⲉⲛ ϯϣⲏⲟⲩⲓ.</em></p>
					<p><em>Ⲗⲟⲓⲡⲟⲛ ⲁⲩⲧⲁϩⲟ ⲛ̀ϩⲁⲛⲕⲉⲙⲏϣ ⲛ̀ϧⲏⲧⲟⲩ ⲁⲩⲧⲏⲓⲧⲟⲩ ⲉ ϯⲡⲣⲉⲧⲁ ⲟⲩⲟϩ ⲁⲩⲝⲉⲣⲉⲉⲧⲁⲍⲓⲛ ⲙ̀ⲙⲱⲟⲩ ϧⲉⲛ ⲡⲥⲁϫⲓ ⲟⲩⲟϩ ⲁⲩⲟⲩⲱⲛϩ ⲭⲱⲣⲓⲥ ⲃⲁⲥⲁⲛⲟⲥ ⲉⲩϫⲱ ⲙ̀ⲙⲟⲥ ϫⲉ ⲁⲛϣⲁⲛⲙⲟⲩϯ ⲉ ⲛⲓⲕⲟⲩϫⲓ ⲛ̀ⲁⲗⲱⲟⲩⲓ ⲛ̀ⲧⲉ ⲛⲓⲭⲣⲏⲥⲧⲓⲁⲛⲟⲥ ⲛ̀ⲉⲣϩⲁⲗ<sup class="footnote">1</sup> ⲙ̀ⲙⲱⲟⲩ ⲛ̀ϯ<sup class="footnote">2</sup> ⲛⲱⲟⲩ ⲛ̀ϩⲁⲛⲙⲉⲣⲟⲥ ⲛ̀ⲱⲓⲕ ⲛⲉⲙ ϩⲁⲛⲉⲛⲭⲁⲓ ⲛ̀ⲟⲩⲱⲙ ϣⲁⲧⲉⲛϩⲟⲧⲡⲟⲩ ⲉϧⲟⲩⲛ ⲉ ϩⲁⲛⲙⲁ ⲉⲩϩⲏⲡ ϩⲱⲥⲧⲉ ⲛ̀ⲥⲉⲥⲱⲧⲉⲙ ⲉ ⲡⲟⲩϧⲣⲱⲟⲩ ⲥⲁⲃⲟⲗ.</em></p>
					<p class="footnote">1. Pour <em>ⲧⲉⲛⲉⲣϩⲁⲗ</em>.</p>
					<p class="footnote">2. Pour <em>ⲧⲉⲛϯ</em>.</p>
					<p><em>Ⲟⲩⲟϩ ⲡⲁⲓⲣⲏϯ ϣⲁⲛϧⲱⲧⲉⲃ ⲙ̀ⲙⲱⲟⲩ ⲛ̀ⲧⲉⲛⲥⲱⲧϥ ⲙ̀ⲡⲟⲩⲥⲛⲟϥ ⲉ ϯϣⲏⲟⲩⲓ ⲟⲩⲟϩ ⲛ̀ⲧⲉⲛⲓⲛⲓ ⲉⲃⲟⲗ ⲛ̀ⲛⲟⲩⲙⲁϧⲧ ⲛ̀ⲧⲉⲛⲥⲟⲕⲟⲩ ⲛ̀ⲛⲉⲩⲣⲟⲛ ⲉ ⲛⲉⲛⲕⲩⲑⲁⲣⲁ ⲟⲩⲟϩ ⲛ̀ⲧⲉⲛϫⲱ ⲉ ⲛⲉⲛⲛⲟⲩϯ ⲛ̀ϧⲏⲧⲟⲩ. ⲡⲓⲥⲱⲙⲁ ⲇⲉ ϣⲁϥ ⲣⲟⲕϩ ⲛ̀ⲧⲉⲛⲁⲓϥ ⲛ̀ⲕⲉⲣⲙⲓ ⲙⲁⲓ ⲛⲓⲃⲉⲛ ⲉⲧⲉⲛⲛⲁⲉⲙⲓ ϫⲉ ⲟⲩⲟⲛ ϩⲁⲛⲭⲣⲏⲙⲁ ⲑⲟⲙⲥ ⲛ̀ϧⲏⲧϥ ⲟⲩⲟϩ ϣⲁⲛϭⲓ ⲛ̀ⲟⲩⲙⲏϣ ϧⲉⲛ ⲡⲓⲕⲉⲣⲙⲓ ⲛ̀ⲧⲉⲛⲥⲁⲧϥ ⲉϫⲱϥ ⲟⲩⲟϩ ⲛ̀ⲧⲉⲛϫⲱ ϧⲉⲛ ⲛⲉⲛⲕⲩⲑⲁⲣⲁ ⲉⲣⲉ ⲛⲉⲛⲙⲁϧⲧ ⲛ̀ⲛⲓⲕⲟⲩϫⲓ ⲛ̀ⲁⲗⲱⲟⲩⲓ ⲟⲓ ⲛ̀ⲛⲉⲩⲣⲟⲥ ⲉⲣⲱⲟⲩ ⲟⲩⲟϩ ϧⲉⲛ ϯⲟⲩⲛⲟⲩ ϣⲁⲣⲉ ⲛⲓ ⲭⲣⲏⲙⲁ ϭⲱⲣⲡ ⲉⲃⲟⲗ ⲟⲩⲟϩ ⲛ̀ⲧⲉⲛⲱⲗⲓ ⲙ̀ⲫⲏ ⲉⲧ ⲉⲧⲉⲛⲟⲩⲁϣϥ ⲡⲁⲓⲣⲏϯ ⲁ ⲛⲓⲣⲱⲙⲓ ⲉⲧⲁⲩⲧⲁϩⲱⲟⲩ ϯⲭⲣⲏⲙⲁ ϣⲁⲛⲧⲟⲩⲛⲟϩⲉⲙ ⲉⲑⲃⲉ ϫⲉ ϩⲁⲛ ⲙⲁⲓⲭⲣⲏⲙⲁ ⲛⲉ ⲛⲓⲁⲣⲭⲱⲛ ⲛ̀ⲧⲉ ⲡⲓⲑⲟϣ ⲉⲧⲉⲙⲙⲁⲩ.</em></p>
					<p><em>Ⲉⲧⲁϥⲥⲱⲧⲉⲙ ⲉ ⲛⲁⲓ ⲛ̀ϫⲉ ⲡⲓⲁⲅⲓⲟⲥ ⲛ̀ⲉⲡⲓⲥⲕⲟⲡⲟⲥ ⲁⲃⲃⲁ ⲙⲁⲕⲁⲣⲓ ⲛ̀ⲧⲟⲧⲟⲩ ⲛ̀ⲛⲓⲡⲣⲉⲥⲃⲩⲧⲉⲣⲟⲥ ⲁϥⲧⲱⲛϥ ⲁϥⲙⲟϣⲓ ⲛⲉⲙⲱⲟⲩ. ⲛⲁⲛⲙⲟϣⲓ ⲇⲉ ⲛⲉⲙⲁϥ ⲁⲛⲟⲕ ⲛⲉⲙ ⲕⲉⲥⲛⲁⲩ ⲛ̀ⲛⲓϣϯ ⲛ̀ⲣⲱⲙⲓ ⲡⲓⲡⲣⲉⲥⲃⲩⲧⲉⲣⲟⲥ ⲇⲉ ⲥⲛⲁⲩ ⲁⲩⲙⲟϣⲓ ϧⲁϫⲱⲛ.</em></p>
					<p><em>Ⲉⲧⲁⲛⲓ̀ ⲉϧⲏⲧ ϧⲉⲛ ⲡⲓⲑⲟϣ ⲛⲁⲩ ϯⲟⲩ ⲙ̀ⲙⲓⲗⲗⲓⲟⲛ ⲁⲛⲛⲁⲩ ⲉ ⲟⲩⲉⲣⲫⲉⲓ ⲉⲫⲱⲟⲩ ⲡⲉ ⲡⲁⲓⲱⲧ ⲇⲉ ⲁϥⲙⲟϣⲓ ⲉϧⲟⲩⲛ ⲉ ⲡⲥⲁ ⲙ̀ⲡⲓⲉⲣⲫⲉⲓ ⲡⲉϫⲱⲟⲩ ⲛⲁϥ ⲛ̀ϫⲉ ⲡⲓⲡⲣⲉⲥⲃⲩⲧⲉⲣⲟⲥ ⲥⲛⲁⲩ ϫⲉ ⲡⲁⲓⲱⲧ ⲙⲁⲣⲉⲛϩⲉⲛⲧⲉⲛ ⲥⲁⲃⲟⲗ ⲙ̀ⲡⲁⲓⲙⲁ ⲙ̀ⲙⲟⲛ ⲥⲉⲛⲁϧⲱⲧⲉⲃ ⲙ̀ⲙⲟⲛ.</em></p>
					<p><em>Ⲛⲑⲟϥ ⲇⲉ ⲡⲉϫⲁϥ ϫⲉ ϥⲟⲛϧ ⲛ̀ϫⲉ ⲡϭⲟⲓⲥ ϫⲉ ⲕⲁⲛ ⲁⲩϣⲁⲛϧⲟⲧⲃⲉⲧ ⲛ̀ϯⲛⲁϩⲱⲗ ⲁⲛ ϣⲁⲛⲧⲁϣⲉ ⲉϧⲟⲩⲛ ⲉⲣⲟϥ ⲁϥⲙⲟϣⲓ ⲇⲉ ⲉϧⲟⲩⲛ ⲉ ⲡⲥⲁ ⲙ̀ⲡⲓⲣⲟ ⲛ̀ⲧⲉ ⲡⲓⲉⲣⲫⲉⲓ ϧⲉⲛ ϯⲟⲩⲛⲟⲩ ⲁ ⲡⲓⲇⲉⲙⲱⲛ ⲉⲧⲧⲁⲗⲏⲟⲩⲧ ⲉ ⲡⲓⲣⲟ ⲛⲉⲙ ⲕⲟⲑⲟⲥ ⲡⲓⲓⲇⲱⲗⲟⲡ ⲱϣ ⲉⲃⲟⲗ ϫⲉ ⲙⲁϣⲉ ⲛⲱⲧⲉⲛ ⲛ̀ⲧⲉⲧⲉⲛϩⲓⲟⲩⲓ ⲉⲃⲟⲗ ⲙ̀ⲙⲁⲕⲁⲣⲓ ⲫⲁ ⲧⲕⲱⲟⲩ ⲉⲃⲟⲗ ϫⲉ ⲁ ⲟⲩⲥⲑⲉⲣⲧⲉⲣ ⲧⲁϩⲟⲛ ϧⲉⲛ ⲡϫⲓⲛⲑⲣⲉⲛⲥⲱⲧⲉⲙ ⲉ ⲡⲉϥϧⲣⲱⲟⲩ ⲉϣⲱⲡ ⲁϥϣⲁⲛⲉⲣ ⲕⲉⲟⲩⲛⲟⲩ ⲙ̀ⲡⲁⲓⲙⲁ ⲧⲉⲛⲛⲁϣⲉ ⲛⲁⲛ ⲛ̀ⲧⲉⲛϣⲧⲉⲙⲓ ⲉ ⲡⲁⲓⲙⲁ ⲁⲛ ⲟⲩⲇⲉ ⲉ ϣⲧⲉⲙⲕⲟⲧⲧ<sup class="footnote">1</sup> ϫⲉ ⲉ ⲛⲁⲩ ⲉⲣⲱⲧⲉⲛ.</em></p>
					<p><em>Ⲟⲩⲟϩ ϧⲉⲛ ⲡϫⲓⲛⲑⲣⲟⲩⲥⲱⲧⲉⲙ ⲉ ⲛⲁⲓ ⲛ̀ϫⲉ ⲛⲓⲟⲩⲏⲃ ⲁⲩⲓ̀ ⲉⲃⲟⲗ ⲉⲣⲉ ⲟⲩⲟⲛ ϩⲁⲛϩⲟⲡⲗⲟⲛ ⲛ̀ⲧⲟⲧⲟⲩ ⲛⲉⲙ ϩⲁⲛⲗⲟⲅⲭⲏ ⲛⲉⲙ ϩⲁⲛⲕⲉⲗⲉⲃⲓⲛ ⲛⲉⲙ ⲛⲓⲕⲉϩⲓⲟⲙⲓ ⲁⲩϣⲉ ⲛⲱⲟⲩ ⲉⲡϣⲱⲓ ⲉϫⲉⲛ ⲡⲓϫⲉⲛⲉⲫⲱⲣ ⲛ̀ⲧⲉ ⲡⲓⲉⲣⲫⲉⲓ ⲉϩⲓⲱⲛⲓ ⲉⲣⲟⲛ ⲟⲩⲟϩ ⲡⲉϫⲱⲟⲩ ⲛⲁϥ ϫⲉ ⲛ̀ⲑⲟⲕ ⲡⲉ ⲙⲁⲕⲁⲣⲓ ⲡⲓⲣⲉⲙⲧⲕⲱⲟⲩ ⲛ̀ⲕⲁⲕⲟⲡⲣⲁⲅⲙⲁ ⲉⲧⲁⲕⲓ̀ ⲉ ⲡⲁⲓⲙⲁ ⲉⲕⲟⲩⲁϣ ⲟⲩ ⲁ ⲡⲉⲛⲛⲟⲩϯ ⲕⲏⲛ ⲉ ⲧⲁⲙⲟⲛ ⲉ ⲡⲉⲕⲙⲟⲥϯ ⲉϧⲟⲩⲛ ⲉⲣⲟⲛ ϩⲉⲛⲕ ⲉⲃⲟⲗ ϩⲁⲣⲟⲛ ⲟⲩ ⲡⲉ ⲡⲉⲕϩⲱⲃ ⲛⲉⲙⲁⲛ.</em></p>
					<p><em>Ⲁϥⲉⲣⲟⲩⲱ ⲛ̀ϫⲉ ⲡⲉⲑⲟⲩⲁⲃ ⲡⲉϫⲁϥ ⲛⲱⲟⲩ ϫⲉ ⲓⲥϫⲉ ⲙ̀ⲙⲟⲛ ϩⲱⲃ ⲛ̀ⲧⲏⲓ ⲛⲉⲙⲱⲧⲉⲛ ⲓⲉ ⲟⲩ ⲡⲉⲧⲉⲛϩⲱⲃ ⲛⲉⲙ ⲛⲓϣⲏⲣⲓ ⲛ̀ⲧⲉ ⲛⲓⲭⲣⲏⲥⲧⲓⲁⲛⲟⲥ ⲉⲣⲉⲧⲉⲛϣⲱⲧ ⲙ̀ⲙⲱⲟⲩ ⲛ̀ⲛⲓⲓⲇⲱⲗⲟⲛ.</em></p>
					<p class="footnote">1. Pour <em>ⲕⲟⲧ-ⲧⲉⲛ</em>; la particule <em>ϫⲉ</em> est ici entièrement explétive.</p>
					<p><em>Ⲛⲑⲱⲟⲩ ⲇⲉ ⲁⲩⲉⲣⲟⲩⲱ ⲡⲉϫⲱⲟⲩ ϫⲉ ⲟⲩⲙⲉⲑⲙⲏⲓ ⲁⲛ ⲧⲉ ⲡⲉϫⲉ ⲫⲏ ⲉⲑⲟⲩⲁⲃ ⲛⲱⲟⲩ ϫⲉ ⲓⲥϫⲉ ⲙ̀ⲙⲟⲛ ⲭⲁⲧ ⲛ̀ⲧⲁⲓ̀ ⲉϧⲟⲩⲛ ⲛ̀ⲧⲁⲙⲟⲩϣⲧ ⲙ̀ⲡⲓⲉⲣⲫⲉⲓ ⲛ̀ⲑⲱⲟⲩ ⲇⲉ ⲡⲉϫⲱⲟⲩ ⲛⲁϥ ϫⲉ ⲁⲙⲟⲩ ⲡⲓⲡⲣⲉⲥⲃⲩⲧⲉⲣⲟⲥ ⲇⲉ ⲥⲛⲁⲩ ⲁⲩⲉⲣϩⲟϯ ⲙ̀ⲡⲟⲩϣⲉ ⲛⲱⲟⲩ ⲉϧⲟⲩⲛ ⲛ̀ⲑⲱⲟⲩ.</em></p>
					<p><em>Ⲁⲩⲧⲱⲟⲩⲛⲟⲩ ⲛ̀ϫⲉ ϫⲱⲧ ⲛ̀ⲣⲱⲙⲓ ⲁⲏϯ ⲙ̀ⲡⲓⲣⲟ ⲉⲣⲱⲛ ⲉⲩⲟⲩⲱϣ ⲉ ϧⲱⲧⲉⲃ ⲙ̀ⲙⲟⲛ ⲟⲩⲟϩ ⲁⲛⲟⲛ ϩⲱⲛ ⲛⲁⲛⲟⲓ ⲛ̀ϥⲧⲱⲟⲩ ⲛ̀ⲑⲱⲟⲩ ⲇⲉ ⲡⲉϫⲱⲟⲩ ⲛⲁⲛ ϫⲉ ⲁ ⲡⲉⲧⲉⲛⲁϩⲓ ⲕⲏⲛ ⲙ̀ⲫⲟⲟⲩ ⲓⲥ ⲡⲉⲧⲉⲛⲙⲁ ⲛ̀ϧⲱⲧⲉⲃ.</em></p>
					<p><em>Ϧⲉⲛ ϯⲟⲩⲛⲟⲩ ⲁⲩⲧⲱⲟⲩⲛ ⲉϫⲉⲛ ⲡⲁⲓⲱⲧ ⲁⲩⲁⲙⲟⲛⲓ ⲙ̀ⲙⲟϥ ⲛ̀ϣⲟⲣⲡ ⲉⲣⲟⲛ ⲙ̀ⲫⲣⲏϯ ⲛ̀ⲟⲩϩⲓⲏⲃ ⲛ̀ⲁⲧⲁϫⲛⲓ ⲙⲉⲛⲉⲛⲥⲱⲥ ⲁⲛⲟⲛ ϩⲱⲛ ⲙ̀ⲡϣⲟⲙⲧ ⲁⲩⲧⲱⲟⲩⲛⲟⲩ ⲛ̀ϫⲉ ⲛⲓϩⲉⲗⲗⲏⲛⲟⲥ ⲁⲩⲧⲁⲗⲟⲛ ⲟⲩⲑⲩⲥⲓⲁ ⲉϧⲣⲏⲓ ⲉϫⲉⲛ ϯϣⲏⲟⲩⲓ ⲛ̀ⲧⲉ ⲡⲟⲩⲛⲟⲩϯ ⲕⲟⲑⲟⲥ ⲟⲩⲟϩ ⲛⲁⲣⲉ ⲛⲓϩⲓⲟⲙⲓ ⲣⲁϣⲓ ⲡⲉ ⲉⲩϫⲱ ⲙ̀ⲙⲟⲥ ϫⲉ ⲁⲣⲓϣⲁⲓ ⲙ̀ⲡⲉⲛⲛⲟⲩϯ ⲙ̀ⲫⲟⲟⲩ ϧⲉⲛ ⲛⲓⲕⲁⲕⲱⲡⲣⲁⲅⲙⲁ ⲛ̀ⲭⲣⲓⲥⲧⲓⲁⲛⲟⲥ ⲡⲉϫⲉ ⲡⲓⲛⲓϣϯ ⲉⲧⲉⲛϧⲏⲧⲟⲩ ϫⲉ ⲡⲉⲧⲉⲥϣⲉ ⲡⲉ ⲛ̀ⲧⲉⲛⲧⲁⲙⲉ ⲡⲉⲛⲁⲣⲭⲏⲉⲣⲉⲩⲥ ⲛ̀ϣⲟⲣⲡ ⲙ̀ⲡⲁⲛⲧⲉⲛϧⲟⲧⲃⲟⲩ ⲛ̀ⲧⲉⲛⲉⲣⲕⲁⲗⲓⲛ ⲙ̀ⲙⲟϥ ⲉ ϯⲑⲩⲥⲓⲁ ⲛ̀ⲧⲉ ⲡⲉⲛⲛⲟⲩϯ ⲕⲟⲑⲟⲥ.</em></p>
					<p><em>Ⲡⲥⲉⲡⲓ ⲇⲉ ⲁⲩⲉⲣⲥⲩⲙⲫⲱⲛⲓⲛ ⲛⲉⲙⲁϥ ⲉ ⲫⲁⲓ ⲛⲉ ⲫⲣⲁⲛ ⲡⲉ ⲙ̀ⲡⲟⲩⲛⲓϣϯ ϩⲟⲙⲏⲣⲟⲥ ⲉⲧⲁϥϣⲉ ⲛⲁϥ ⲇⲉ ⲛ̀ϫⲉ ⲫⲏ ⲉⲧⲁⲩⲟⲩⲟⲣⲡϥ ⲁⲓⲉⲣⲟⲩⲱ ⲡⲉϫⲏⲓ ⲙ̀ⲡⲁⲓⲱⲧ ⲉⲓⲥⲟⲛϩ ⲛⲉⲙⲁϥ ϫⲉ ⲉⲕⲛⲁϩⲉⲙⲥⲓ ⲛ̀ⲁⲧϣⲗⲏⲗ ϩⲓⲛⲁ ⲛ̀ⲧⲉⲛⲛⲟϩⲉⲙ ⲓⲥ ϩⲏⲡⲡⲉ ⲁⲥⲫⲟϩ ⲉⲣⲟⲛ ⲛ̀ϫⲉ ϯⲟⲩⲛⲟⲩ ⲛ̀ⲧⲉ ⲡⲉⲛⲙⲟⲩ ⲁϥⲉⲣⲟⲩⲱ ⲛ̀ϫⲉ ⲡⲁⲓⲱⲧ ⲉϥϫⲱ ⲙ̀ⲙⲟⲥ ⲛⲏⲓ ϫⲉ ⲙ̀ⲡⲉⲣⲉⲣϩⲟϯ ⲡⲁϣⲏⲣⲓ ⲡⲓⲛⲟⲩⲧⲓⲟⲛ ⲟⲩⲟϩ ⲡⲭ︤ⲥ︥ ⲛⲁⲉⲣⲃⲟⲏⲑⲓⲛ ⲉⲣⲟⲛ.</em></p>
					<p><em>Ⲉⲧⲓ ⲇⲉ ⲛ̀ⲥⲁϫⲓ<sup class="footnote">1</sup> ⲓⲥ ⲫⲏ ⲉⲑⲟⲩⲁⲃ ⲁⲡⲁ ⲃⲏⲥⲁ ⲁϥⲕⲱⲗϩ ⲉ ⲡⲓⲣⲟ. ⲛ̀ⲑⲱⲟⲩ ⲇⲉ ⲙ̀ⲡⲟⲩⲉⲣⲟⲩⲱ ⲛⲁϥ ⲛ̀ⲑⲟϥ ⲇⲉ ⲁϥⲱϣ ⲉⲃⲟⲗ ⲉϥϫⲱ ⲙ̀ⲙⲟⲥ ϫⲉ ⲡϭⲟⲓⲥ ⲫϯ ⲡⲓⲡⲁⲛⲧⲟⲕⲣⲁⲧⲱⲣ ⲫⲏ ⲉⲧⲁϥⲓⲛⲓ ⲙ̀ⲡⲉⲧⲣⲟⲥ ⲉⲃⲟⲗ ϧⲉⲛ ⲡⲓϣⲧⲉⲕⲟ ⲉϥⲙⲏⲣ ⲛ̀ⲛⲉϥϫⲓϫ ⲛⲉⲙ ⲛⲉϥϭⲁⲗⲁⲩϫ ⲉ ⲁϥⲑⲣⲉ ϯⲡⲩⲗⲏ ⲁⲟⲩⲱⲛ ⲛⲁϥ ⲛ̀ⲁⲧϣⲟϣⲧ ⲉⲣⲉ ⲛⲓⲉⲙⲛⲟⲧ ⲛⲉⲙ ⲛⲓⲙⲁⲧⲟⲓ ⲉⲛⲕⲟⲧ ⲉⲩⲣⲱⲓⲥ ⲉ ⲡⲓⲣⲟ ⲟⲩⲟϩ ⲁ ⲡⲓⲁⲅⲅⲉⲗⲟⲥ ⲛ̀ⲧⲉ ⲡϭⲟⲓⲥ ⲥⲱⲕ ϧⲁϫⲱϥ ϣⲁⲧⲉϥⲉⲛϥ ⲉϩⲣⲏⲓ ⲉϫⲉⲛ ϯⲡⲩⲗⲏ ⲙ̀ⲃⲉⲛⲓⲡⲓ ⲉⲑⲛⲏⲟⲩ ⲉⲃⲟⲗ ⲉ ϯⲡⲟⲗⲓⲥ ⲟⲩⲟϩ ⲉⲕⲉⲑⲣⲉ ⲡⲁⲓⲉⲣⲫⲉⲓ ⲟⲩⲱⲛ ⲙ̀ⲙⲁⲩⲁⲧϥ ⲟⲩⲟϩ ϧⲉⲛ ϯⲟⲩⲛⲟⲩ ϧⲉⲛ ⲟⲩⲉⲝⲁⲡⲓⲛⲁ ⲁ ⲡⲓⲣⲟ ⲛ̀ⲧⲉ ⲡⲓⲉⲣⲫⲉⲓ ⲟⲩⲱⲛ ⲥⲁⲧⲟⲧϥ ⲁϥⲓ̀ ⲉϧⲟⲩⲛ ⲛ̀ϫⲉ ⲫⲏ ⲉⲑⲟⲩⲁⲃ ⲁⲡⲁ ⲃⲏⲥⲁ ⲛⲉⲙ ϩⲁⲛⲙⲟⲩⲛⲁⲭⲟⲥ ⲉⲩⲛⲁⲉⲣ ⲙⲉⲧϥⲧⲱⲟⲩ ⲛ̀ⲣⲱⲙⲓ.</em></p>
					<p><em>Ⲉⲧⲁⲩⲓ̀ ⲇⲉ ⲉϧⲟⲩⲛ ⲁⲩⲛⲁⲩ ⲉⲣⲱⲟⲩ ⲛ̀ϫⲉ ⲛⲓϩⲉⲗⲗⲏⲛⲟⲥ ⲁⲩϣⲑⲟⲣⲧⲉⲣ ⲟⲩⲟϩ ⲁⲩϣⲱⲡⲓ ⲙ̀ⲫⲣⲏϯ ⲛ̀ⲛⲓⲱⲛⲓ ⲛ̀ⲁⲧⲯⲩⲭⲏ ϧⲉⲛ ϯⲟⲩⲛⲟⲩ ⲁⲩⲃⲟⲗⲧⲉⲛ ⲉⲃⲟⲗ ⲟⲩⲟϩ ⲡⲉϫⲉ ⲫⲏ ⲉⲑⲟⲩⲁⲃ ⲁⲡⲁ ⲃⲏⲥⲁ ⲙ̀ⲡⲁⲓⲱⲧ ϫⲉ ⲁⲣⲓ ⲟⲩⲁⲓ ϧⲉⲛ ⲡⲁⲓ ⲥⲛⲁⲩ ⲓⲉ ⲛ̀ⲧⲉⲕϯ ⲭⲣⲱⲙ ⲛ̀ⲧⲁϣⲗⲏⲗ ⲓⲉ ⲛ̀ⲧⲉⲕϣⲗⲏⲗ ⲛ̀ⲧⲁϯ ⲭⲣⲱⲙ.</em></p>
					<p><em>Ⲡⲉϫⲉ ⲡⲁⲓⲱⲧ ⲛⲁϥ ϫⲉ ⲙ̀ⲙⲟⲛ ⲁⲗⲗⲁ ⲙⲁⲣⲉⲛⲟϩⲓ ⲉⲣⲁⲧⲉⲛ ⲛ̀ⲧⲉⲛϣⲗⲏⲗ ϩⲓⲟⲩⲥⲟⲛ ⲛⲉⲙ ⲛⲉⲛⲉⲣⲏⲟⲩ ϣⲁⲧⲉ ⲡⲓⲭⲣⲱⲙ ⲓ ⲉⲡⲉⲥⲏⲧ ⲉⲃⲟⲗϧⲉⲛ ⲧⲫⲉ ⲛ̀ⲧⲉϥⲣⲱⲕϩ ⲙ̀ⲡⲓⲉⲣⲫⲉⲓ ⲟⲩⲟϩ ⲉⲧⲁⲩⲟϩⲓ ⲇⲉ ⲉⲣⲁⲧⲟⲩ ⲁⲩϣⲗⲏⲗ ⲁ ⲟⲩⲥⲙⲏ ϣⲱⲡⲓ ϩⲁⲣⲱⲟⲩ ⲉⲥϫⲱ ⲙ̀ⲙⲟⲥ ⲛⲱⲟⲩ ϫⲉ ⲧⲟⲩϫⲉ ⲑⲏⲛⲟⲩ ⲉⲃⲟⲗϧⲉⲛ ⲫⲣⲟ ⲛ̀ⲧⲉ ⲡⲓⲉⲣⲫⲉⲓ.</em></p>
					<p class="footnote">1. Pour <em>ⲉⲛⲥⲁϫⲓ</em>.</p>
					<p><em>Ⲉⲧⲓ ⲙ̀ⲡⲁⲛⲧⲉⲛⲕⲱϯ ⲙ̀ⲡⲉⲛϩⲟ ⲉⲫⲁϩⲟⲩ ϩⲏⲡⲡⲉ ⲓⲥ ⲟⲩⲛⲓϣϯ ⲛ̀ⲥⲟⲃⲧ ⲛ̀ⲭⲣⲱⲙ ⲁϥⲕⲱϯ ⲙ̀ⲡⲕⲱϯ ⲙ̀ⲡⲓⲉⲣⲫⲉⲓ ⲧⲏⲣϥ ⲟⲩⲟϩ ⲁ ⲛⲓϫⲟⲓ ⲛ̀ⲧⲉ ⲡⲓⲉⲣⲫⲉⲓ ϩⲉⲓ ⲉⲡⲉⲥⲏⲧ ⲟⲩⲟϩ ⲁ ⲡⲓⲭⲣⲱⲙ ⲟⲩⲱⲙ ⲛ̀ⲥⲱϥ ϣⲁ ⲉϧⲣⲏⲓ ⲉ ⲛⲉϥⲥⲉⲛϯ.</em></p>
					<p><em>Ⲡⲁⲓⲱⲧ ⲇⲉ ⲁϥⲥⲁϩⲟⲩⲓ ⲉⲡⲓⲉⲣⲫⲉⲓ ⲉϥϫⲱ ⲙ̀ⲙⲟⲥ ϫⲉ ⲛ̀ⲛⲉϩⲗⲓ ⲛ̀ϣϣⲏⲛ ϣⲱⲡⲓ ⲛ̀ϧⲏⲧϥ ⲉϥⲟⲓ ⲛ̀ϧⲏⲓⲃⲓ ⲟⲩⲇⲉ ⲛ̀ⲛⲟⲩϭⲉ ϫⲣⲟϫ ⲛ̀ϧⲏⲧϥ ϣⲁ ⲉⲛⲉϩ. ⲉϥⲉϣⲱⲡⲓ ⲛ̀ⲏⲓ ⲛ̀ⲛⲓⲑⲏⲣⲓⲟⲛ ⲛⲉⲙ ⲛⲓϭⲁⲧⲫⲓ ⲛ̀ⲧⲉ ⲡⲕⲁϩⲓ ⲟⲩⲟϩ ϧⲉⲛ ϯⲟⲩⲛⲟⲩ ⲉⲧⲉⲙⲙⲁⲩ ⲁ ⲟⲩⲇⲉⲙⲱⲛ ⲛ̀ⲁⲕⲁⲑⲁⲣⲧⲟⲥ ϩⲱⲗ ⲉϧⲟⲩⲛ ⲉ ⲟⲩⲣⲱⲙⲓ ⲁϥϣⲉ ⲛⲁϥ ⲉϧⲟⲩⲛ ⲉ ϯⲃⲁⲕⲓ ⲁϥⲱϣ ⲉⲃⲟⲗ ⲉϥϫⲱ ⲙ̀ⲙⲟⲥ ϫⲉ ⲙⲁⲣⲉ ⲛⲓϩⲉⲗⲗⲏⲛⲟⲥ ⲧⲏⲣⲟⲩ ⲫⲱⲧ ⲛⲱⲟⲩ ϫⲉ ϩⲏⲡⲡⲉ ⲓⲥ ⲃⲏⲥⲁ ⲛⲉⲙ ⲙⲁⲕⲁⲣⲓ ⲡⲓⲣⲉⲙⲧⲕⲱⲟⲩ ⲁⲩⲓ̀.</em></p>
					<p><em>Ⲡⲁⲓⲱⲧ ⲇⲉ ⲁϥⲉⲣⲁⲡⲁⲛⲧⲁⲛ ⲉ ϩⲟⲙⲏⲣⲟⲥ ⲡⲓⲛⲓϣϯ ⲛ̀ⲧⲱⲟⲩ ϩⲓ ⲡⲓⲙⲱⲓⲧ ⲛ̀ⲑⲟϥ ⲡⲉ ⲡⲓⲁⲣⲭⲏⲉⲣⲉⲩⲥ ⲟⲩⲟϩ ⲁ ⲡⲁⲓⲱⲧ ⲉⲙⲓ ϧⲉⲛ ⲡⲓⲡⲛⲉⲩⲙⲁ ϫⲉ ⲛ̀ⲑⲟϥ ⲡⲉ ⲡⲓⲛⲓϣϯ ⲉⲧⲁⲩⲟⲩⲱⲣⲡ ⲛ̀ⲥⲱϥ ⲡⲉϫⲉ ⲡⲁⲓⲱⲧ ⲛⲁϥ ϫⲉ ⲉⲑⲃⲉ ⲟⲩ ⲙ̀ⲡⲉⲕⲓ̀ ⲛ̀ⲧⲉⲕⲉⲣϣⲁⲓ ϧⲉⲛ ⲡⲉⲛϧⲱⲧⲉⲃ ⲉⲩⲛⲁϣⲁⲧⲧⲉⲛ ⲙ̀ⲡⲉⲕⲛⲟⲩϯ ⲕⲟⲑⲟⲥ.</em></p>
					<p><em>Ⲛⲑⲟϥ ⲇⲉ ⲡⲉϫⲁϥ ⲛⲁϥ ϫⲉ ⲛ̀ⲑⲟⲕ ⲣⲱ ⲕⲉⲣϣⲁⲓ ⲁⲛ ⲉ ⲁⲓⲕ ⲛ̀ⲥⲡⲟⲛⲇⲏ ⲙ̀ⲡⲉⲛⲛⲟⲩϯ ϫⲉ ⲛ̀ⲑⲟⲕ ⲟⲩϧⲉⲗⲗⲟ ϧⲉⲛ ϯⲟⲩⲛⲟⲩ<sup class="footnote">1</sup> ⲁ ⲡⲁⲓⲱⲧ ϭⲱⲣⲉⲙ ⲉ ⲛⲓⲥⲛⲏⲟⲩ ϫⲉ ⲁⲙⲟⲛⲓ ⲙ̀ⲙⲟϥ ⲛ̀ⲧⲉⲧⲉⲛⲥⲟⲛϩϥ ⲡⲓⲟⲩⲏⲃ ⲇⲉ ⲉⲧⲉⲙⲙⲁⲩ ⲛ̀ⲁⲕⲁⲑⲁⲣⲧⲟⲥ ⲁϥⲱϣ ⲉⲃⲟⲗ ⲉϥϫⲱ ⲙ̀ⲙⲟⲥ ϫⲉ ⲡⲓⲛⲓϣϯ ⲛ̀ⲛⲟⲩϯ ⲕⲟⲑⲟⲥ ⲡⲁⲣⲭⲏⲥⲧⲣⲁⲧⲏⲅⲟⲩⲥ ⲙ̀ⲡⲓⲁⲏⲣ ⲡⲥⲟⲛ ⲙ̀ⲡⲓⲁⲡⲟⲗⲗⲱⲛ ⲛⲁϩⲙⲉⲧ ϫⲉ ⲁⲛⲟⲕ ⲡⲉ ⲉⲧⲟⲓ ⲛ̀ⲁⲣⲭⲏⲉⲣⲉⲩⲥ ⲛⲁⲕ.</em></p>
					<p><em>Ⲡⲉϫⲉ ⲡⲁⲓⲱⲧ ⲛⲁϥ ϫⲉ ϯⲛⲁⲣⲟⲕϩⲕ ⲉⲕⲟⲛϧ ⲛⲉⲙ ⲡⲉⲕⲕⲉⲛⲟⲩϯ ⲕⲟⲑⲟⲥ. ⲉⲧⲁⲩⲙⲟϣⲓ ⲇⲉ ⲁⲩⲓ̀ ⲉⲃⲟⲗ ⲉ ⲡⲓⲧⲓⲙⲓ ⲁ ⲫⲙⲏϣ ⲛ̀ⲧⲉ ⲛⲓⲟⲣⲑⲟⲇⲟⲝⲟⲥ ⲓ ⲉⲃⲟⲗ ⲁⲩⲙⲟϣⲓ ϧⲁϫⲱⲟⲩ. ⲧⲟⲧⲉ ⲁϥⲟⲩⲁϩⲥⲁϩⲛⲓ ⲛⲱⲟⲩ ⲉ ϭⲉⲣⲟ ⲛ̀ⲟⲩⲭⲣⲱⲙ ⲛ̀ⲥⲉϩⲓⲟⲩⲓ ⲛ̀ϩⲟⲙⲏⲣⲟⲥ ⲡⲓⲟⲩⲏⲃ ⲉϧⲟⲩⲛ ⲉⲣⲟϥ ⲟⲩⲟϩ ⲁⲩⲣⲱⲕϩ ⲙ̀ⲙⲟϥ ⲛⲉⲙ ⲛⲓⲕⲉⲓⲇⲱⲗⲟⲛ ⲉⲧⲁϥϫⲉⲙⲟⲩ ϧⲉⲛ ⲡⲉϥⲏⲓ.</em></p>
					<p><em>Ⲡⲕⲉⲥⲉⲡⲓ ⲛ̀ⲛⲓϩⲉⲗⲗⲏⲛⲟⲥ ⲟⲩⲙⲏϣ ⲛ̀ϧⲏⲧⲟⲩ ⲁⲩϣⲱⲡⲓ ⲛ̀ⲭⲣⲓⲥⲧⲓⲁⲛⲟⲥ ⲟⲩⲟϩ ⲁⲩϭⲓⲱⲙⲥ ϩⲁⲛⲕⲉⲭⲱⲟⲩⲛⲓ ⲙ̀ⲡⲟⲩⲟⲩⲱϣ ⲁⲗⲗⲁ ⲁⲩϭⲓ ⲙ̀ⲫⲏ ⲉⲧⲉ ⲛ̀ⲧⲱⲟⲩ ⲁⲩϩⲓⲧⲟⲩ ⲉ ⲛⲓⲙⲱⲟⲩ ⲛⲉⲙ ⲛⲓⲗⲁⲕⲕⲟⲥ ⲁⲩϣⲉ ⲛⲱⲟⲩ ⲙ̀ⲙⲁⲩⲁⲧⲟⲩ ⲛⲉⲙ ⲛⲟⲩⲓⲇⲱⲗⲟⲛ ⲉ ⲟⲩⲙⲁ ⲛ̀ϣⲁϥⲉ.</em></p>
					<p><em>Ⲁⲩϭⲓⲏⲡⲓ ⲛ̀ⲛⲓⲓⲇⲱⲗⲟⲛ ⲉⲧⲁⲩⲟⲩⲟϫⲡⲟⲩ ⲙ̀ⲡⲓⲛⲁⲩ ⲉⲧⲉⲙⲙⲁⲩ ⲁⲛϫⲉⲙⲟⲩ ⲉⲩⲓⲣⲓ ⲛ̀ϣⲟⲙⲧ ⲛ̀ϣⲉ ⲥⲟⲟⲩ ⲛ̀ⲓⲇⲱⲗⲟⲛ. ⲛⲏ ⲇⲉ ⲉⲧⲁⲩⲫⲱⲧ ⲁ ⲛⲓⲭⲣⲏⲥⲧⲓⲁⲛⲟⲥ ϣⲱⲡⲓ ϧⲉⲛ ⲛⲟⲩⲏⲓ.</em></p>
					<p class="footnote">1. Cod. <em>ϯⲟⲩ</em>.</p>
				</div>
				<div>
					<h4 id="chrestomathie_voleur_converti">Le voleur converti<sup class="footnote">1</sup>.</h4>
					<p><em>Ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲛⲁⲓ ⲁ ⲡⲥⲱⲓⲧ ⲙ̀ⲡⲉⲛⲓⲱⲧ ⲁⲃⲃⲁ ⲇⲁⲛⲓⲏⲗ ⲥⲱⲣ ⲉⲃⲟⲗ ϧⲉⲛ ⲙⲁⲓ ⲛⲓⲃⲉⲛ ⲟⲩⲟϩ ⲛⲁⲣⲉ ϩⲁⲛⲙⲏϣ ⲉⲣⲉⲡⲓⲑⲩⲙⲓⲛ ⲡⲉ ⲉ ϣⲁϣⲛⲓ ⲉ ⲡⲉϥⲥⲙⲟⲩ ⲉⲑⲟⲩⲁⲃ ⲙⲁⲗⲓⲥⲧⲁ ⲛⲓⲙⲟⲛⲏ ⲛ̀ⲧⲉ ⲛⲏ ⲉⲑⲟⲩⲁⲃ.</em></p>
					<p><em>Ⲛⲉ ⲟⲩⲟⲛ ⲟⲩⲙⲟⲛⲏ ϧⲉⲛ ⲡⲁⲓⲑⲟϣ ⲛ̀ⲟⲩⲱⲧ ⲉⲩⲭⲏ ⲛ̀ϧⲏⲧⲥ ϩⲁⲛⲙⲏϣ ⲙ̀ⲡⲁⲣⲑⲉⲛⲟⲥ. ⲛⲁⲣⲉ ⲟⲩⲕⲟⲩϫⲓ ⲛ̀ⲟⲩⲥⲓⲁ ϣⲟⲡ ⲛⲱⲟⲩ ⲡⲉ ⲉⲩϭⲟϩ ⲉⲃⲟⲗ ⲛ̀ϧⲏⲧⲥ ⲛ̀ⲛⲓϩⲏⲕⲓ ⲛⲉⲙ ⲛⲓϣⲉⲙⲙⲱⲟⲩ.</em></p>
					<p><em>Ⲡⲓⲇⲓⲁⲃⲟⲗⲟⲥ ⲇⲉ ⲙ̀ⲡⲉϥϣϥⲁⲓ ⲉⲣⲟϥ ⲉϥⲛⲁⲩ ⲉ ⲡⲁⲓⲛⲓϣϯ ⲛ̀ⲁⲅⲁⲑⲟⲛ ⲉⲧⲉ ⲡⲓⲛⲁⲓ ⲡⲉ ⲉⲧⲟⲩⲓⲣⲓ ⲙ̀ⲙⲟϥ ϧⲉⲛ ⲟⲩⲟⲛ ⲛⲓⲃⲉⲛ ⲁϥϣⲉ ⲛⲁϥ ⲉϧⲟⲩⲛ ⲉⲡϩⲏⲧ ⲛ̀ⲟⲩⲁⲫⲉ ⲛ̀ⲥⲟⲛⲓ ϧⲉⲛ ⲛⲓϭⲓⲏ ⲉⲧⲉⲙⲙⲁⲩ ⲉⲑⲣⲉϥϭⲓ ⲛⲉⲙⲁϥ ⲛ̀ⲛⲓⲣⲱⲙⲓ ⲧⲏⲣⲟⲩ ⲉⲧⲟⲓ ⲛ̀ⲥⲟⲛⲓ ⲉⲧⲙⲟϣⲓ ⲛⲉⲙⲁϥ ϧⲉⲛ ⲡⲓⲉϫⲱⲣϩ ⲉ ϯⲙⲟⲛⲏ ⲉⲧⲉⲙⲙⲁⲏ ⲛ̀ⲧⲉϥϣⲟⲗⲥ.</em></p>
					<p><em>Ⲉⲧⲁϥϫⲱ ⲇⲉ ⲙ̀ⲡⲓⲥⲁϫⲓ ⲛ̀ⲛⲉϥⲣⲱⲙⲓ ⲁⲩⲣⲁϣⲓ ⲉⲙⲁϣⲱ ⲥⲁⲧⲟⲧⲟⲩ ⲇⲉ ⲁⲩⲓ̀ ⲉ ϯⲙⲟⲛⲏ ⲛⲁⲩϯ ⲛ̀ϩⲑⲏⲟⲩ ⲉⲣⲟⲥ ⲡⲉ ϫⲉ ⲁⲩⲛⲁϭⲓⲧⲥ ⲛ̀ⲁϣ ⲛ̀ⲣⲏϯ ⲟⲩⲟϩ ⲛⲁⲩϫⲓⲙⲓ ⲙ̀ⲡⲓⲣⲏϯ ⲁⲛ ⲡⲉ ϫⲉⲟⲩⲏⲓ ⲛⲁⲣⲉ ⲡⲓⲥⲟⲃⲧ ⲛ̀ⲧⲉ ϯⲙⲟⲛⲏ ⲧⲁϫⲣⲏⲟⲩⲧ ⲛ̀ⲕⲁⲗⲱⲥ ⲡⲉ ⲛⲓⲥⲓⲛⲱⲟⲩⲓ ⲇⲉ ⲉⲧⲁⲩⲛⲁⲩ ⲉ ⲧⲟⲩⲙⲉⲧⲁⲧϫⲟⲙ ⲁⲩⲉⲣⲙ̀ⲕⲁϩ ⲛ̀ϩⲏⲧ. ⲡⲓⲁⲫⲉ ⲛ̀ⲥⲟⲛⲓ ⲇⲉ ⲁϥⲥⲁϫⲓ ⲛⲉⲙⲱⲟⲩ ⲉϥϫⲱ ⲙ̀ⲙⲟⲥ ϫⲉ ⲓⲙⲏϯ ⲛ̀ⲧⲉⲧⲉⲛⲓⲣⲓ ⲕⲁⲧⲁ ⲫⲣⲏϯ ⲉ ϯⲛⲁϫⲟⲥ ⲛⲱⲧⲉⲛ ⲙ̀ⲙⲟⲛ ϣϫⲟⲙ ⲙ̀ⲙⲱⲧⲉⲛ ⲉ ⲱⲗⲓ ⲛ̀ϩⲗⲓ ⲉⲃⲟⲗ ⲛ̀ϧⲏⲧⲥ. ⲛ̀ⲑⲱⲟⲩ ⲇⲉ ⲡⲉϫⲱⲟⲩ ⲛⲁϥ ⲇⲉ ⲫⲏ ⲉⲧⲉⲕⲛⲁϫⲟϥ ⲛⲁⲛ ⲧⲉⲛⲛⲁⲁⲓϥ.</em></p>
					<p class="footnote">1. Récits de l'abbé Daniel (VI<sup>e</sup> siècle) dans la <i>Revue de l'Orient chrétien</i>, V. p. 545.</p>
					<p><em>Ⲡⲉϫⲁϥ ⲛⲱⲟⲩ ϫⲉ ⲧⲱⲟⲩⲛⲟⲩ ⲛ̀ⲧⲉⲧⲉⲛϫⲓⲙⲓ ⲛⲏⲓ ⲛ̀ϩⲁⲛϩⲃⲱⲥ ⲙ̀ⲙⲟⲛⲁⲭⲟⲥ ⲟⲩⲃⲁⲗⲗⲓⲛ ⲛ̀ⲭⲁⲙⲉ ⲛⲉⲙ ⲟⲩⲭⲗⲁϥⲧ ⲉⲧⲙⲉϩ ⲛ̀ⲥⲧⲁⲩⲣⲟⲥ ⲙ̀ⲡⲓⲛⲓ ⲛ̀ⲁⲃⲃⲁ ⲇⲁⲛⲓⲏⲗ ⲛ̀ⲧⲉ ϣⲓⲏⲧ ⲉϣⲱⲡ ⲛ̀ⲧⲉ ⲡⲓⲛⲁⲩ ⲉⲣⲡⲣⲟⲕⲟⲡⲧⲓⲛ ϯⲛⲁⲧⲏⲓⲧⲟⲩ ϩⲓⲱⲧ ⲛ̀ⲧⲁϭⲓ ⲛ̀ⲟⲩⲃⲁⲓ ϧⲉⲛ ⲧⲁϫⲓϫ ϯⲛⲁⲕⲱⲗϩ ϩⲓⲣⲛ ⲫⲣⲟ ⲛ̀ϯⲙⲟⲛⲏ ⲟⲩⲟϩ ⲉϣⲱⲡ ⲛ̀ⲧⲟⲩⲛⲁⲩ ⲉⲣⲟⲓ ⲥⲉⲛⲁⲁⲟⲩⲱⲛ ⲛⲏⲓ ⲉⲑⲃⲏⲧϥ ⲟⲩⲟϩ ⲁⲛⲟⲕ ϩⲱ ϯⲛⲁⲧⲁⲙⲱⲧⲉⲛ ⲛ̀ⲭⲱⲗⲉⲙ ⲛ̀ⲧⲉⲧⲉⲛϭⲓⲧⲥ ϧⲉⲛ ⲟⲩⲙ̀ⲧⲟⲛ.</em></p>
					<p><em>Ⲉⲧⲁⲩⲥⲱⲧⲉⲙ ⲇⲉ ⲉ ⲛⲁⲓ ⲁⲩⲣⲁϣⲓ ⲉⲙⲁϣⲱ ⲟⲩⲟϩ ⲁⲏⲕⲱϯ ϧⲉⲛ ⲟⲩⲥⲡⲟⲩⲇⲏ ⲁⲩⲓⲛⲓ ⲛⲁϥ ⲛ̀ⲛⲓϩⲃⲱⲥ ⲕⲁⲧⲁ ϯϧⲉ ⲉⲧⲁϥϫⲟⲥ ⲛⲱⲟⲩ ⲟⲩⲟϩ ⲉⲧⲁ ⲡⲓⲛⲁⲩ ϣⲱⲡⲓ ⲁϥⲧⲱⲛϥ ⲛ̀ϫⲉ ⲡⲓⲁⲫⲉ ⲛ̀ⲥⲟⲛⲓ ⲁϥϯ ⲛ̀ⲛⲓϩⲃⲱⲥ ϩⲓⲱⲧϥ ⲁϥϭⲓ ⲛ̀ⲟⲩⲃⲁⲓ ϧⲉⲛ ⲧⲉϥϫⲓϫ ⲁϥⲓ̀ ϩⲓⲣⲉⲛ ⲫⲣⲟ ⲛ̀ϯⲙⲟⲛⲏ.</em></p>
					<p><em>Ⲉⲧⲁϥⲕⲱⲗϩ ⲉϧⲟⲩⲛ ⲁ ϯⲙ̀ⲛⲟⲩⲧ ⲉⲣⲟⲩⲱ ⲛⲁϥ ϫⲉ ⲛ̀ⲑⲟⲕ ⲫⲁ ⲑⲱⲛ ⲡⲁⲓⲱⲧ ⲓⲉ ⲉⲕⲉⲣ ⲉⲛⲭⲣⲓⲁ ⲛ̀ⲟⲩ ⲛ̀ⲑⲟϥ ⲇⲉ ⲡⲉϫⲁϥ ⲛⲁⲥ ϫⲉ ⲙⲁϣⲉ ⲛⲉ ⲁϫⲟⲥ ⲛ̀ϯⲁⲙⲙⲁ ϫⲉ ⲁⲃⲃⲁ ⲇⲁⲛⲓⲏⲗ ⲡⲓⲡⲣⲉⲥⲃⲏⲧⲉⲣⲟⲥ ⲛ̀ⲧⲉ ϣⲓⲏⲧ ϥⲟϩⲓ ⲉⲣⲁⲧϥ ϩⲓⲣⲉⲛ ⲡⲓⲣⲟ ϫⲉ ϣⲟⲡⲧ ⲉⲣⲟ ϣⲁ ϩⲁⲛⲁⲧⲟⲟⲩⲓ.</em></p>
					<p><em>Ϯⲙ̀ⲛⲟⲩⲧ ⲇⲉ ⲁⲥϣⲉ ⲛⲁⲥ ⲁⲥϫⲱ ⲙ̀ⲡⲁⲓⲥⲁϫⲓ ⲛ̀ϯⲁⲙⲙⲁ ϫⲉ ⲡⲉⲛⲓⲱⲧ ⲁⲃⲃⲁ ⲇⲁⲛⲓⲏⲗ ⲡⲓⲡⲣⲉⲥⲃⲩⲧⲉⲣⲟⲥ ⲛ̀ⲧⲉ ϣⲓⲏⲧ ϥⲟϩⲓ ⲉⲣⲁⲧϥ ϩⲓⲣⲉⲛ ⲡⲓⲣⲟ ⲟⲩⲟϩ ⲛⲁⲓ ⲁϥϫⲟⲧⲟⲩ ⲛⲏⲓ ⲉⲑⲣⲓϫⲟⲧⲟⲩ ⲛⲉ. ϧⲉⲛ ⲡϫⲓⲛⲑⲣⲉⲥⲥⲱⲧⲉⲙ ϫⲉ ⲁⲃⲃⲁ ⲇⲁⲛⲓⲏⲗ ϩⲓⲣⲉⲛ ⲡⲓⲣⲟ ⲁⲥⲧⲱⲛⲥ ⲥⲁⲧⲟⲧⲥ ⲛⲉⲙ ⲛⲓⲥⲛⲏⲟⲩ ⲧⲏⲣⲟⲩ ⲁⲩϭⲟϫⲓ ⲉⲃⲟⲗ ϩⲓⲣⲉⲛ ⲡⲓⲣⲟ ⲁⲩϯⲫⲓ ⲉ ⲛⲉⲛϭⲁⲗⲁⲩϫ ⲙ̀ⲡⲓⲣⲱⲙⲓ ⲁⲩⲉⲛϥ ⲉϧⲟⲩⲛ ϧⲉⲛ ⲟⲩⲧⲓⲙⲏ.</em></p>
					<p><em>Ϯⲁⲙⲙⲁ ⲇⲉ ⲛⲉⲙ ⲛⲓⲥⲛⲏⲟⲩ ⲁⲩϯ ⲙ̀ⲡⲓⲙⲱⲟⲩ ⲉ ϯⲗⲁⲕⲁⲛⲏ ⲁⲩⲓⲱⲓ ⲛ̀ⲛⲉϥϭⲁⲗⲁⲩϫ ⲉⲃⲟⲗ. ⲟⲩⲟϩ ⲉⲧⲁⲩⲟⲩⲱϣ ⲉⲑⲣⲟⲩⲫⲱⲣϣ ⲛⲁϥ ⲥⲁⲡϣⲱⲓ ⲛ̀ϯⲙⲟⲛⲏ ⲁϥⲧⲁϩⲛⲟ ⲙ̀ⲙⲱⲟⲩ ⲉϥϫⲱ ⲙ̀ⲙⲟⲥ ϫⲉ ϥⲟⲛϧ ⲛ̀ϫⲉ ⲡϭⲟⲓⲥ ϫⲉ ϯⲛⲁⲥⲉⲛ ⲡⲁⲓⲙⲁ ⲉⲃⲟⲗ ⲁⲛ ϣⲁ ϣⲱⲣⲡ.</em></p>
					<p><em>Ⲉⲧⲁⲩⲕⲏⲛ ⲉⲩⲓⲱⲓ ⲛ̀ⲛⲉϥϭⲁⲗⲁⲩϫ ⲉⲃⲟⲗ ⲁ ϯⲁⲙⲙⲁ ϭⲓ ⲉⲃⲟⲗ ϧⲉⲛ ⲡⲓⲙⲱⲟⲩ ⲁⲥⲭⲱ ϩⲓϫⲉⲛ ⲧⲉⲥⲁⲫⲉ ⲛⲉⲙ ⲡⲉⲥϩⲟ ⲡⲁⲓⲣⲏϯ ⲟⲛ ⲛⲓⲥⲛⲏⲟⲩ ⲧⲏⲣⲟⲩ ⲛⲁⲩϭⲓ ⲉⲃⲟⲗ ϧⲉⲛ ⲡⲓⲙⲱⲟⲩ ⲛ̀ⲧⲉ ϯⲗⲁⲕⲁⲛⲏ ⲉⲩⲭⲱ ⲉϫⲉⲛ ⲧⲟⲩⲁⲫⲉ ⲛⲉⲙ ⲡⲟⲩϩⲟ ϧⲉⲛ ⲟⲩⲛⲁϩϯ.</em></p>
					<p><em>Ⲛⲉ ⲟⲩⲟⲛ ⲟⲩⲥⲱⲛⲓ ϧⲉⲛ ⲛⲓⲥⲛⲏⲟⲩ ⲉⲥⲟⲓ ⲛ̀ⲃⲉⲗⲗⲏ ⲓⲥϫⲉⲛ ⲧⲉⲥⲙⲉⲧⲕⲟⲩϫⲓ ⲉⲧⲁⲥⲥⲱⲧⲉⲙ ϩⲱⲥ ⲉ ⲡⲓⲣⲁϣⲓ ⲛ̀ⲧⲉ ⲛⲓⲥⲛⲏⲟⲩ ⲡⲉϫⲁⲥ ⲛⲱⲟⲩ ϫⲉ ⲙⲟⲓ ⲛⲏⲓ ϩⲱ ⲉⲃⲟⲗ ϧⲉⲛ ⲡⲓⲙⲱⲟⲩ ⲛ̀ⲧⲉ ⲡⲓϧⲉⲗⲗⲟ. ⲛ̀ⲑⲱⲟⲩ ⲇⲉ ⲁⲩⲁⲙⲟⲛⲓ ⲙ̀ⲙⲟⲥ ⲁⲩⲉⲛⲥ ⲉϫⲉⲛ ϯⲗⲁⲕⲁⲛⲏ ⲁⲥⲱϣ ⲉⲃⲟⲗ ⲉⲥϫⲱ ⲙ̀ⲙⲟⲥ ϫⲉ ⲱⲟⲩ ⲛ̀ⲓⲁⲧⲕ ⲛ̀ⲑⲟⲕ ⲡⲁⲓⲱⲧ ⲉⲑⲟⲩⲁⲃ ⲁⲃⲃⲁ ⲇⲁⲛⲓⲏⲗ ⲫϯ ⲛⲉⲙ ⲡⲉⲕⲣⲁⲛ ⲛⲁⲓ ⲛⲏⲓ.</em></p>
					<p><em>Ⲟⲩⲟϩ ⲁⲥⲙⲟϩ ⲛ̀ⲧⲉⲥϫⲓϫ ⲙ̀ⲙⲱⲟⲩ ⲁⲥϩⲓⲧⲥ ⲉϫⲉⲛ ⲡⲉⲥϩⲟ ϧⲉⲛ ϯⲟⲩⲛⲟⲩ ⲁⲥⲛⲁⲩ ⲙ̀ⲃⲟⲗ. ⲱ ⲟⲩⲏⲣ ⲡⲉ ⲡⲓⲱϣ ⲉⲃⲟⲗ ⲛⲉⲙ ⲡⲓⲣⲁϣⲓ ⲛ̀ⲧⲉ ⲛⲓⲥⲛⲏⲟⲩ ⲧⲏⲣⲟⲩ ⲙ̀ⲡⲓⲛⲁⲩ ⲉⲧⲉⲙⲙⲁⲩ ⲉⲩϭⲟϫⲓ ⲉⲩϯⲫⲓ ⲉ ⲛⲉⲛϭⲁⲗⲁⲩϫ ⲙ̀ⲡⲓⲣⲱⲙⲓ ⲛ̀ⲥⲟⲛⲓ ⲛ̀ϩⲟⲩⲟ ⲇⲉ ⲑⲏ ⲉⲧⲁⲥⲛⲁⲩ ⲙ̀ⲃⲟⲗ ⲉⲥⲱϣ ⲉⲃⲟⲗ ⲉⲥϫⲱ ⲙ̀ⲙⲟⲥ ϫⲉ ⲱⲟⲩ ⲛ̀ⲓⲁⲧⲕ ⲡⲁⲓⲱⲧ ⲉⲑⲟⲩⲁⲃ ϫⲉ ϩⲓⲧⲉⲛ ⲡⲓⲙⲱⲟⲩ ⲛ̀ⲧⲉ ⲛⲉⲕϭⲁⲗⲁⲩϫ ⲁⲕϯ ⲙ̀ⲫⲟⲩⲱⲓⲛⲓ ⲛⲏⲓ ⲛ̀ⲕⲉⲥⲟⲡ.</em></p>
					<p><em>Ⲡⲓϫⲱϫ ⲛ̀ⲥⲟⲛⲓ ⲇⲉ ⲉⲧⲁϥⲛⲁⲩ ⲉ ⲛⲁⲓ ⲁ ⲟⲩⲥⲑⲉⲣⲧⲉⲣ ⲛⲉⲙ ⲟⲩϩⲟϯ ⲧⲁϩⲟϥ ⲙⲉⲛⲉⲛⲥⲁ ⲑⲣⲉ ⲛⲓⲥⲛⲏⲟⲩ ⲧⲏⲣⲟⲩ ϩⲓⲛⲓⲙ ⲛ̀ⲑⲟϥ ⲇⲉ ⲙ̀ⲡⲉϥⲉⲛⲕⲟⲧ ⲉⲡⲧⲏⲣϥ ⲁⲗⲗⲁ ⲛⲁϥϩⲉⲙⲥⲓ ⲡⲉ ⲉϥⲣⲓⲙⲓ ϣⲁⲧⲉ ⲛⲉϥⲉⲣⲙⲱⲟⲩⲓ ϩⲱⲣⲡ ⲙ̀ⲡⲓⲕⲁϩⲓ ⲉϥϫⲱ ⲙ̀ⲙⲟⲥ ϫⲉ ⲟⲩⲟⲓ ⲛⲏⲓ ⲁⲛⲟⲕ ϧⲁ ⲡⲓϫⲱⲃ ⲛ̀ⲣⲉϥⲉⲣⲛⲟⲃⲓ ϫⲉ ⲁⲓϭⲟ ⲙ̀ⲡⲁⲥⲏⲟⲩ ⲧⲏⲣϥ ⲉⲃⲟⲗ ⲛ̀ⲕⲁⲗⲱⲥ ϧⲉⲛ ⲟⲩⲛⲓϣϯ ⲙ̀ⲙⲉⲧⲉⲫⲗⲏⲟⲩ.</em></p>
					<p><em>Ⲓⲥϫⲉ ⲡⲁⲓⲣⲱⲙⲓ ⲙ̀ⲙⲁⲩⲁⲧϥ ⲁⲓⲧⲁⲗⲟ ⲙ̀ⲡⲉϥⲣⲁⲛ ⲉⲣⲟⲓ ⲁϥⲑⲣⲉ ⲛⲓⲙⲱⲟⲩ ⲛ̀ⲧⲉ ⲛⲁϭⲁⲗⲁⲩϫ ϯ ⲙ̀ⲫⲟⲩⲱⲓⲛⲓ ⲛ̀ⲛⲓⲃⲉⲗⲗⲉⲩ ⲓⲉ ⲟⲩⲁϣ ⲛ̀ⲣⲏϯ ⲡⲉ ⲡⲓⲣⲱⲙⲓ ⲉⲧⲉⲙⲙⲁⲩ<sup class="footnote">1</sup> ⲟⲩⲟⲓ ⲛⲏⲓ ⲁⲛⲟⲕ ϧⲁ ⲡⲓϫⲱⲃ ⲛ̀ⲣⲉϥⲉⲣⲛⲟⲃⲓ ϫⲉ ⲁⲓϣⲱⲡⲓ ⲉⲓⲟⲓ ⲛ̀ⲁⲙⲉⲗⲉⲥ ⲉ ⲡⲁⲟⲩϫⲁⲓ.</em></p>
					<p><em>Ⲛⲁⲓ ⲇⲉ ⲉⲣⲉ ⲡⲓⲥⲟⲛⲓ ϫⲱ ⲙ̀ⲙⲱⲟⲩ ⲉϥⲣⲓⲙⲓ ⲛⲉϥⲣⲱⲙⲓ ⲇⲉ ϩⲱⲟⲩ ⲁⲩⲉⲣ ⲡⲓⲉϫⲱⲣϩ ⲧⲏⲣϥ ϩⲓⲣⲉⲛ ⲡⲓⲣⲟ ⲛⲉⲙ ⲛⲓⲥⲏϥⲓ ⲉⲩⲟϩⲓ ⲛⲁϥ ⲉⲑⲣⲉϥⲟⲩⲱⲛ ⲛⲱⲟⲩ ⲟⲩⲟϩ ⲛⲁϥϭⲓⲥⲙⲏ ⲉⲣⲱⲟⲩ ⲡⲉ ⲉϥⲭⲱ ⲛ̀ⲣⲱϥ ⲙ̀ⲡⲉϥⲥⲁϫⲓ. Ⲉⲧⲁ ⲡⲓⲟⲩⲱⲓⲛⲓ ⲇⲉ ⲓ ⲉⲃⲟⲗ ⲉⲩⲭⲏ ϩⲓⲣⲉⲛ ⲡⲓⲣⲟ ⲙ̀ⲫⲣⲏϯ ⲛ̀ϩⲁⲛⲟⲩⲱⲣ<sup class="footnote">2</sup> ⲁⲩⲕⲟⲧⲟⲩ ⲉ ⲡⲟⲩⲙⲁ ⲛ̀ⲕⲉⲥⲟⲡ ϧⲉⲛ ⲟⲩϣⲓⲡⲓ.</em></p>
					<p class="footnote">1. 342.</p>
					<p class="footnote">2. Pour <em>ⲟⲩϩⲱⲣ</em> <i>plur. de</i> <em>ⲟⲩϩⲟⲣ</em> «chien».</p>
					<p><em>ⲉ ⲡⲉϥⲣⲁⲥϯ ⲇⲉ ⲁϥⲧⲱⲛϥ ⲛ̀ϫⲉ ⲡⲓⲥⲟⲛⲓ ⲁϥⲓ̀ ⲉⲃⲟⲗ ϩⲓⲧⲉⲛ<sup class="footnote">1</sup> ⲛⲓⲥⲛⲏⲟⲩ ϧⲉⲛ ⲟⲩϩⲓⲣⲏⲛⲏ ⲉϥⲙⲟϣⲓ ⲇⲉ ϩⲓ ⲡⲓⲙⲱⲓⲧ ⲁ ⲛⲓⲥⲓⲛⲱⲟⲩⲓ ⲕⲱϯ ⲉⲣⲟϥ ⲡⲉϫⲱⲟⲩ ⲛⲁϥ ϫⲉ ⲟⲩ ⲡⲉⲧⲁϥϣⲱⲡⲓ ⲙ̀ⲙⲟⲕ ⲙ̀ⲡⲁⲓⲉϫⲱⲣϩ ⲧⲏⲣϥ.</em></p>
					<p><em>Ⲡⲉϫⲁϥ ⲛⲱⲟⲩ ϫⲉ ⲙ̀ⲙⲟⲛ ϩⲱⲃ ⲛ̀ⲧⲏⲓ ⲛⲉⲙⲱⲧⲉⲛ ⲛ̀ⲕⲉⲥⲟⲡ ⲡⲉϫⲱⲟⲩ ⲛⲁϥ ϫⲉ ⲉⲑⲃⲉ ⲟⲩ ⲛ̀ⲑⲟϥ ⲇⲉ ⲁϥⲧⲁⲙⲱⲟⲩ ⲉ ϩⲱⲃ ⲛⲓⲃⲉⲛ ⲉⲧⲁⲩϣⲱⲡⲓ ⲙ̀ⲙⲟϥ ⲥⲁⲧⲟⲧϥ ⲁϥϯ ⲙ̀ⲡⲉϥⲟⲩⲟⲓ ⲉ ϣⲓⲏⲧ ϣⲁ ⲡⲉⲛⲓⲱⲧ ⲉⲑⲟⲩⲁⲃ ⲁⲃⲃⲁ ⲇⲁⲛⲓⲏⲗ ⲁϥⲉⲣⲁⲡⲟⲇⲁⲍⲉⲥⲑⲉ ⲛ̀ϩⲱⲃ ⲛⲓⲃⲉⲛ ⲉ ⲁϥϣⲱⲡⲓ ⲛ̀ⲟⲩⲥⲱⲧⲡ ⲙ̀ⲙⲟⲛⲁⲭⲟⲥ ϣⲁ ⲡⲓⲉϩⲟⲟⲩ ⲛ̀ⲧⲉ ⲡⲉϥⲙⲟⲩ.</em></p>
				</div>
				<div>
					<h4 id="chrestomathie_saint_pierre">Panégyrique de Saint Pierre d'Alexandrie<sup class="footnote">2</sup>.</h4>
					<p><em>Ϧⲉⲛ ⲛⲓⲉ̀ϩⲟⲟⲩ ⲇⲉ ⲉⲧⲉⲙⲙⲁⲩ ⲛⲉ ⲁϥⲧⲱⲛϥ ⲛ̀ϫⲉ ⲟⲩⲡⲁⲣⲁⲃⲁⲧⲏⲥ ⲉ ⲡⲉϥⲣⲁⲛ ⲡⲉ ⲥⲁⲃⲉⲗⲗⲓⲟⲥ ⲉ ⲁϥⲛⲉϩⲥⲓ ⲛ̀ⲟⲩϩⲉⲣⲉⲥⲓⲥ ⲛ̀ⲁⲑⲛⲟⲩϯ ⲉϥⲱⲣϥ ⲛ̀ϯⲙⲉⲑⲛⲟⲩϯ ⲉϧⲟⲩⲛ ϧⲉⲛ ⲟⲩϩⲩⲡⲟⲥⲧⲁⲥⲓⲥ ⲛ̀ⲟⲩⲱⲧ ⲛⲉⲙ ⲟⲩⲡⲣⲟⲥⲱⲡⲟⲛ ⲛ̀ⲟⲩⲱⲧ ⲉϥϫⲱ ⲙ̀ⲙⲟⲥ ϧⲉⲛ ⲡⲉϥⲣⲱϥ ⲛ̀ϣⲟⲩⲑⲟⲙϥ ϫⲉ ⲫⲓⲱⲧ ⲛ̀ⲑⲟϥ ⲟⲛ ⲡⲉ ⲡϣⲏⲣⲓ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲟⲩϩⲩⲡⲟⲥⲧⲁⲥⲓⲥ ⲛ̀ⲟⲩⲱⲧ ⲧⲉ ⲉⲑⲃⲉ ⲫⲁⲓ ⲣⲱ ⲁϥϩⲟⲛϩⲉⲛ ϧⲉⲛ ⲧⲉϥⲙⲉⲧⲁⲥⲉⲃⲏⲥ ⲉ ϣⲧⲉⲙϫⲟⲥ ϫⲉ ⲛⲉⲙ ϧⲉⲛ ϯⲧⲣⲓⲁⲥ ⲉⲑⲟⲩⲁⲃ ⲁⲗⲗⲁ ⲉ̀ϫⲟⲥ ⲡⲉϫⲁϥ ϫⲉ ⲫⲓⲱⲧ ⲡϣⲏⲣⲓ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ϩⲱⲥ ϫⲉ ⲟⲩⲁⲓ ⲙ̀ⲡⲣⲟⲥⲱⲡⲟⲛ ⲙ̀ⲙⲁⲩⲁⲧϥ ⲡⲉ.</em></p>
					<p class="footnote">1. Le texte a <em>ϧⲓⲧⲉⲛ</em>.</p>
					<p class="footnote">2. Les Actes des Martyrs de l'Égypte, par <i>Henri Hyvernat.</i> Paris, 1886. (p. 253–261).</p>
					<p><em>Ⲁ ⲧⲉϥⲡⲗⲁⲛⲏ ⲇⲉ ⲧⲁϩⲉ ϩⲁⲛⲙⲏϣ ϧⲉⲛ ⲧⲁⲓⲡⲟⲗⲓⲥ ⲛⲁⲓ ⲁⲩⲓ̀ ⲛⲉⲙ ⲟⲩⲛⲓϣϯ ⲙ̀ⲙⲉⲧϭⲁⲥⲓϩⲏⲧ ⲉ ⲫⲣⲟ ⲛ̀ϯⲉⲕⲕⲗⲏⲥⲓⲁ ⲉⲩⲟⲩⲱϣ ⲉϩⲓⲟⲓ ⲟⲩⲟϩ ⲁ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲟⲩⲱⲣⲡ ⲙ̀ⲡⲉⲧⲣⲟⲥ ⲉⲃⲟⲗ ϩⲁⲣⲱⲟⲩ ⲉ ⲉⲣⲁⲡⲟⲗⲟⲅⲓⲥⲑⲉ ⲛⲱⲟⲩ ⲉⲧⲁϥⲓ̀ ⲇⲉ ⲉⲃⲟⲗ ⲛⲁⲩⲥⲱⲃⲓ ⲙ̀ⲙⲟϥ ⲡⲉ ⲛ̀ϫⲉ ⲛⲓⲁⲥⲉⲃⲏⲥ ⲉⲩϫⲱ ⲙ̀ⲙⲟⲥ ϫⲉ ⲁⲛⲁⲩ ⲙ̀ⲡⲓⲣⲏϯ ⲉⲧⲉⲣⲉ ⲫⲁⲓ ⲓⲣⲓ ⲙ̀ⲙⲟϥ ⲛⲁⲛ ⲟⲩⲙⲟⲛⲟⲛ ϫⲉ ⲙ̀ⲡⲉϥⲓ̀ ⲉⲃⲟⲗ ⲉ ⲥⲁϫⲓ ⲛⲉⲙⲁⲛ ⲁⲗⲗⲁ ⲁϥⲉⲣⲡⲕⲉⲟⲩⲱⲣⲡ ⲉⲃⲟⲗ ⲙ̀ⲡⲓⲕⲟⲩϫⲓ ⲉⲧϣⲟϣϥ ⲛ̀ϧⲏⲧⲟⲩ ⲁϥⲉⲣⲟⲩⲱ ⲛ̀ϫⲉ ⲡⲓⲁⲅⲓⲟⲥ ⲡⲉⲧⲣⲟⲥ ϧⲉⲛ ⲟⲩⲥⲙⲏ ⲙ̀ⲡⲣⲟⲫⲏⲧⲓⲕⲟⲛ ⲡⲉϫⲁϥ ϫⲉ ⲓⲥϫⲉ ⲟⲩⲟⲛ ⲟⲩⲥⲁϫⲓ ϧⲉⲛ ⲣⲱⲧⲉⲛ ⲁϫⲟϥ ⲓⲥϫⲉ ⲇⲉ ⲙ̀ⲙⲟⲛ ⲓⲉ ⲑⲱⲙ ⲛ̀ⲣⲱⲧⲉⲛ ⲉϣⲧⲉⲙϫⲉⲟⲩⲁ.</em></p>
					<p><em>Ϧⲉⲛ ϯⲟⲩⲛⲟⲩ ϩⲱⲥ<sup class="footnote">1</sup> ⲉⲧⲁ ⲟⲩⲕⲉⲣⲁⲩⲛⲟⲥ ⲓ ⲉϫⲱⲟⲩ ⲁ ⲣⲱⲟⲩ ⲧⲏⲣⲟⲩ ⲑⲱⲙ ⲁ ⲡⲟⲩϩⲟ ⲥⲱⲧⲉⲣ ϩⲓⲫⲁϩⲟⲩ ⲙ̀ⲙⲱⲟⲩ ⲁⲩϣⲱⲡⲓ ⲛ̀ϩⲟϯ ⲛ̀ⲟⲩⲟⲛ ⲛⲓⲃⲉⲛ ⲉⲑⲛⲁⲩ ⲉⲣⲱⲟⲩ ⲛⲓⲙⲏϣ ⲇⲉ ⲙ̀ⲡⲓⲥⲧⲟⲥ ⲉⲧⲁⲩⲛⲁⲩ ⲉⲫⲏ ⲉⲧⲁϥϣⲱⲡⲓ ⲁⲩϩⲓⲧⲟⲩ ⲉⲃⲟⲗ ϧⲉⲛ ⲧⲡⲟⲗⲓⲥ ⲉⲩϫⲱ ⲙ̀ⲙⲟⲥ ϫⲉ ϩⲓⲟⲩⲓ ⲛ̀ⲛⲁⲓ ⲉⲧϭⲁϧⲉⲙ ⲉⲃⲟⲗ ⲛ̀ϧⲏⲧⲉⲛ ⲛⲟⲩϣⲡ ⲛ̀ⲛⲁⲓⲟⲩⲱⲛϣ ⲉⲃⲟⲗ ϩⲁⲣⲟⲛ ⲧⲟⲧⲉ ⲁ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲟⲩⲱⲣⲡ ⲛ̀ⲟⲩϩⲟⲣⲟⲥ ⲉⲃⲟⲗ ϧⲉⲛ ⲭⲏⲙⲓ ⲧⲏⲣϥ ϫⲉ ⲫⲏ ⲉⲑⲛⲁϫⲟⲥ ϫⲉ ⲫⲓⲱⲧ ⲡϣⲏⲣⲓ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ϩⲱⲥ ϫⲉ ⲟⲩⲡⲣⲟⲥⲱⲡⲟⲛ ⲛ̀ⲟⲩⲱⲧ ⲧⲉ ϯⲧⲣⲓⲁⲥ ⲉⲑⲟⲩⲁⲃ ϥⲟⲓ ⲛ̀ⲁⲛⲁⲑⲉⲙⲁ ⲁⲛⲟⲛ ⲇⲉ ⲧⲉⲛϫⲟⲥ ϫⲉ ⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲅ̅ϯ ⲛ̀ϩⲩⲡⲟⲥⲧⲁⲥⲓⲥ ⲓⲉ ⲙ̀ⲡⲣⲟⲥⲱⲡⲟⲛ ⲟⲩⲙⲉⲑⲛⲟⲩϯ ⲇⲉ ⲛ̀ⲟⲩⲱⲧ ⲟⲩⲟⲩⲥⲓⲁ ⲛ̀ⲟⲩⲱⲧ ⲟⲩⲙⲉⲧϭⲟⲓⲥ ⲛ̀ⲟⲩⲱⲧ ⲟⲩⲧⲣⲓⲁⲥ ⲉⲥϧⲉⲛ ⲟⲩⲙⲉⲧⲟⲩⲁⲓ.</em></p>
					<p class="footnote">1. <em class="gr">ὡς</em> «comme si».</p>
					<p><em>Ϧⲉⲛ ⲡϫⲓⲛⲑⲣⲉ ⲡⲓϩⲙⲟⲧ ⲇⲉ ⲛ̀ⲧⲉ ⲫϯ ϫⲉⲙⲙⲁⲛ̀ⲟⲩⲟϩ ϧⲉⲛ ⲫⲏ ⲉⲑⲟⲩⲁⲃ ⲡⲉⲧⲣⲟⲥ ⲁϥⲑⲁϩⲙⲉϥ ⲉϩⲣⲏⲓ ϧⲉⲛ ⲛⲓⲃⲁⲑⲙⲟⲥ ϣⲁ ϯⲙⲉⲧⲡⲣⲉⲥⲃⲩⲧⲉⲣⲟⲥ ϩⲓⲧⲉⲛ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲕⲁⲧⲁ ⲥⲏⲟⲩ ϣⲁ ⲡⲓⲁⲅⲓⲟⲥ ⲑⲉⲱⲛⲁ ⲫⲏ ⲉⲧⲁϥϭⲓ ⲛ̀ϯⲙⲉⲧⲁⲣⲭⲏⲉⲡⲓⲥⲕⲟⲡⲟⲥ ⲙⲉⲛⲉⲛⲥⲱϥ ⲱ ⲟⲩⲏⲣ ⲛⲉ ⲛⲓϩⲙⲟⲧ ⲛ̀ⲧⲁⲗϭⲟ ⲉⲧⲁ ⲫϯ ⲉⲣⲭⲁⲣⲓⲍⲉⲥⲑⲉ ⲙ̀ⲙⲱⲟⲩ ⲛⲁϥ ⲉⲑⲃⲉ ⲡⲧⲟⲩⲃⲟ ⲙ̀ⲡⲉϥⲥⲱⲙⲁ ⲛⲉⲙ ⲧⲉϥⲯⲩⲭⲏ ⲛⲉⲙ ⲡⲉϥⲡ︤ⲛ︦ⲁ︥ ϩⲱⲥⲧⲉ ⲛ̀ⲧⲉϥⲙ̀ⲡϣⲁ ⲛ̀ⲟⲩⲙⲏϣ ⲛ̀ⲥⲟⲡ ⲉ ⲛⲁⲩ ⲉ ⲡϣⲏⲣⲓ ⲙ̀ⲫϯ ⲉⲧⲟⲛϧ ϩⲓϫⲉⲛ ⲡⲓⲙⲁⲛ̀ⲉⲣϣⲱⲟⲩϣⲓ ⲉⲑⲟⲩⲁⲃ ⲉϥϯ ⲛ̀ⲛⲏ ⲉⲧⲉⲙⲡϣⲁ ϧⲉⲛ ⲧϫⲓϫ ⲙ̀ⲡⲓⲁⲣⲭⲏⲉⲡⲓⲥⲕⲟⲡⲟⲥ.</em></p>
					<p><em>Ⲁⲥϣⲱⲡⲓ ⲇⲉ ⲛ̀ⲟⲩⲉϩⲟⲟⲩ ⲁϥⲓ̀ ⲛ̀ϫⲉ ⲟⲩⲣⲱⲙⲓ ⲉ ϭⲓ ⲉⲃⲟⲗ ϧⲉⲛ ⲛⲓⲙⲩⲥⲧⲏⲣⲓⲟⲛ ⲉⲑⲟⲩⲁⲃ ⲛ̀ⲧⲉ ⲡⲉⲛϭⲥ ⲓ︤ⲏ︦ⲥ︥ ⲡⲭ︤ⲥ︥ ⲟⲩⲟϩ ⲉⲧⲁ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲥⲟⲩⲧⲉⲛ ⲧⲉϥϫⲓϫ ⲉⲃⲟⲗ ϫⲉ ⲉϥⲛⲁϯ ⲛⲁϥ ⲥⲁⲧⲟⲧϥ ⲁϥⲛⲁⲩ ⲉ̀ⲧϫⲓϫ ⲙ̀ⲡϣⲏⲣⲓ ⲙ̀ⲫϯ ⲉⲥⲧⲁϩⲛⲟ ⲛ̀ⲧⲉϥϫⲓϫ ⲉ ϣⲧⲉⲙϯ ⲛⲁϥ ⲉϥϫⲭ ⲙ̀ⲙⲟⲥ ⲛⲁϥ ϫⲉ ⲁⲣⲭⲏⲉⲡⲓⲥⲕⲟⲡⲉ ⲙ̀ⲡⲉⲣϯ ⲛⲁϥ ϥⲉⲙⲡϣⲁ ⲅⲁⲣ ⲁⲛ ⲉ ϭⲓ ⲉⲃⲟⲗϧⲉⲛ ⲡⲁⲥⲱⲙⲁ ⲉⲑⲟⲩⲁⲃ ⲧⲟⲧⲉ ⲡⲉϫⲉ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲙ̀ⲡⲓⲣⲱⲙⲓ ϫⲉ ⲡⲁϣⲏⲣⲓ ⲙ̀ⲙⲟⲛ ϣϫⲟⲙ ⲙ̀ⲙⲟⲕ ⲉ ϭⲓ ⲉⲃⲟⲗ ϧⲉⲛ ⲛⲁⲓⲙⲩⲥⲧⲏⲣⲓⲟⲛ ⲉⲑⲙⲉϩ ⲛ̀ⲉⲛϩⲟⲩⲣ ⲁⲕϣⲧⲉⲙⲧⲟⲩⲃⲟⲕ ⲛ̀ϣⲟⲣⲡ ⲉⲃⲟⲗ ϧⲉⲛ ⲁϣ ⲛ̀ⲛⲟⲃⲓ ⲛⲉⲙ ⲁϣ ϩⲟⲥⲟⲛ ⲟⲩⲛ ⲁ ⲫϯ ⲡⲓⲁⲅⲁⲑⲟⲥ ϩⲓⲧⲉⲛ ⲧⲉϥⲙⲉⲧⲙⲁⲓⲣⲱⲙⲓ ⲭⲱ ⲛⲱⲧⲉⲛ ⲛ̀ϯⲙⲉⲧⲁⲛⲟⲓⲁ ⲁⲣⲓⲕⲁⲑⲁⲣⲓⲍⲓⲛ ⲙ̀ⲙⲱⲧⲉⲛ ⲛ̀ϣⲟⲣⲡ ⲙ̀ⲡⲁⲧⲉⲧⲉⲛϯ ⲙ̀ⲡⲉⲧⲉⲛⲟⲩⲟⲓ ⲉ ⲡⲁⲓⲙⲁ ⲙⲏⲡⲱⲥ ⲛ̀ⲧⲉⲧⲉⲛϭⲓ ⲛ̀ⲟⲩⲛⲓϣϯ ⲛ̀ⲕⲟⲗⲁⲥⲓⲥ ⲉⲫⲙⲁ ⲛ̀ⲟⲩⲭⲱ ⲉⲃⲟⲗ ⲛⲉ ⲙ̀ⲙⲟⲛ ϩⲗⲓ ⲇⲉ ⲡⲉ ⲛⲁⲩ ⲉ ⲡⲁⲓϭⲱⲣⲡ ⲉⲃⲟⲗ ⲛ̀ϣⲫⲏⲣⲓ ⲉ̀ⲃⲏⲗ ⲙ̀ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲛⲉⲙ ⲡⲓⲁⲅⲓⲟⲥ ⲡⲉⲧⲣⲟⲥ ⲙ̀ⲡⲥⲛⲁⲩ.</em></p>
					<p><em>Ⲙⲉⲛⲉⲛⲥⲁ ⲛⲁⲓ ⲇⲉ ⲁϥⲉⲣϩⲏⲧⲥ ⲛ̀ϣⲱⲛⲓ ⲛ̀ϫⲉ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲑⲉⲱⲛⲁ ⲉⲧⲁϥⲛⲟⲩⲓ ⲇⲉ ⲛ̀ⲉⲙⲧⲟⲛ ⲙ̀ⲙⲟϥ ⲙ̀ⲫⲣⲏϯ ⲛ̀ⲣⲱⲙⲓ ⲛⲓⲃⲉⲛ ⲁ ⲡⲓⲕⲗⲏⲣⲟⲥ ⲧⲏⲣϥ ⲑⲱⲟⲩϯ ⲉⲣⲟϥ ⲛⲉⲙ ϯⲡⲟⲗⲓⲥ ⲧⲏⲣⲥ ⲥⲭⲉⲇⲟⲛ ⲉⲩⲣⲓⲙⲓ ⲉⲩϫⲱ ⲙ̀ⲙⲟⲥ ϫⲉ ⲁⲕⲛⲁϣⲉ ⲛⲁⲕ ⲉ̀ⲑⲱⲛ ⲡⲉⲛⲓⲱⲧ ⲛ̀ⲧⲉⲕⲭⲁⲛ ϧⲉⲛ ⲡⲁⲓⲥⲏⲟⲩ ⲛ̀ⲧⲁⲣⲁⲭⲏ ⲁⲕⲛⲁⲧⲏⲓⲧⲉⲛ ⲉⲧⲟⲧϥ ⲛ̀ⲛⲓⲙ ⲡⲉϫⲁϥ ⲛⲱⲟⲩ ϫⲉ ϫⲉⲙⲛⲟⲙϯ ⲛⲁϣⲏⲣⲓ ⲁ ⲫϯ ⲅⲁⲣ ⲕⲏⲛ ⲉⲣϣⲟⲣⲡ ⲛ̀ⲥⲱⲧⲡ ⲙ̀ⲫⲏ ⲉⲑⲛⲁⲁⲙⲟⲛⲓ ⲙ̀ⲙⲱⲧⲉⲛ ⲛ̀ⲕⲁⲗⲱⲥ ⲩⲙⲉⲧⲁⲧϩⲏⲧ ⲙⲉⲛ ⲡⲉ ⲫⲏ ⲉϯⲛⲁϫⲟϥ ⲟⲙⲱⲥ ⲇⲉ ⲙ̀ⲙⲟⲛ ϣϫⲟⲙ ⲙ̀ⲙⲟⲓ ⲉ̀ϩⲟⲡϥ ⲁⲥϣⲱⲡⲓ ⲇⲉ ⲙ̀ⲙⲟⲓ ϧⲉⲛ ⲡⲁⲓⲉϫⲱⲣϩ ⲉⲓⲟⲓ ⲛ̀ϣⲣⲱⲓⲥ ⲉⲑⲃⲉ ⲡⲓϣⲱⲛⲓ ⲟⲩⲟϩ ⲉⲓϣⲧⲏⲟⲩⲧ ⲁⲓⲓⲣⲓ ⲛ̀ϩⲁⲛⲕⲟⲩϫⲓ ⲙ̀ⲯⲁⲗⲙⲟⲥ ⲉⲧⲁⲓϫⲱⲕ ⲇⲉ ⲉⲃⲟⲗ ⲛ̀ϯⲕⲟⲩϫⲓ ⲛ̀ⲥⲩⲛⲁⲝⲓⲥ ⲕⲁⲧⲁ ⲧⲁϫⲟⲙ ⲉⲓⲉⲛⲕⲟⲧ ⲉⲓⲣⲟϫⲡ ϩⲓϫⲉⲛ ⲡⲓϭⲗⲟϫ ⲉⲓⲧⲱⲃϩ ⲙ̀ⲡϭⲟⲓⲥ ⲉϩⲣⲏⲓ ⲉϫⲉⲛ ⲡⲉϥⲟϩⲓ ⲉⲑⲣⲉϥⲁⲙⲟⲛⲓ ⲙ̀ⲙⲟϥ ⲥⲁⲧⲟⲧϥ ⲁϥⲟⲩⲟⲛϩϥ ⲉⲣⲟⲓ ⲛ̀ϫⲉ ⲡⲟⲩⲣⲟ ⲡϭⲟⲓⲥ ⲛ̀ⲧⲉ ⲡⲱⲟⲩ ⲟⲩⲟϩ ⲡⲉϫⲁϥ ⲛⲏⲓ ϫⲉ ⲭⲉⲣⲉ ⲡⲓⲣⲉϥⲧⲥⲟ ⲛ̀ⲕⲁⲗⲱⲥ ⲛ̀ⲧⲉ ⲡⲓⲕⲏⲡⲟⲥ ⲛ̀ⲗⲟⲅⲓⲕⲟⲛ ⲙⲟⲓ ⲙ̀ⲡⲓⲕⲏⲡⲟⲥ ⲉⲧⲟⲧϥ ⲙ̀ⲡⲉⲧⲣⲟⲥ ⲡⲓⲡⲣⲉⲥⲃⲩⲧⲉⲣⲟⲥ ⲉⲑⲣⲉϥⲧⲥⲟϥ ⲟⲩⲟϩ ⲁⲙⲟⲩ ⲙ̀ⲧⲟⲛ ⲙ̀ⲙⲟⲕ ϫⲉ ⲛⲉⲙ ⲛⲉⲕⲓⲟϯ. ⲟⲩⲟϩ ⲭⲱ ⲛⲏⲓ ⲉⲃⲟⲗ ⲱ ⲛⲁϣⲏⲣⲓ ⲙ̀ⲙⲉⲛⲣⲓⲧ ϫⲉ ⲁⲓⲉⲣⲁⲧϩⲏⲧ ⲁⲗⲗⲁ ⲙ̀ⲙⲟⲛ ϣϫⲟⲙ ⲙ̀ⲙⲟⲓ ⲉϩⲱⲡ ⲛ̀ⲛⲓⲙⲉⲑⲙⲏⲓ ⲛ̀ⲧⲉ ⲫϯ ϧⲉⲛ ⲡⲁϩⲏⲧ ⲉⲃⲟⲗϩⲁ ⲧⲉϥⲛⲓϣϯ ⲛ̀ⲥⲩⲛⲁⲅⲱⲅⲏ ⲉ̀ⲧⲉ ⲛ̀ⲑⲱⲧⲉⲛ ⲡⲉ ϩⲏⲡⲡⲉ ⲟⲩⲛ ⲙ̀ⲡⲓⲧⲁϩⲛⲟ ⲛ̀ⲛⲁⲥⲫⲟⲧⲟⲩ ⲁⲓϩⲓϣⲉⲛⲛⲟⲩϥⲓ ⲛⲱⲧⲉⲛ ⲛ̀ϯⲙⲉⲑⲙⲏⲓ ⲛ̀ⲧⲉ ⲡϭⲟⲓⲥ.</em></p>
					<p><em>ⲛ̀ⲑⲱⲟⲩ ⲇⲉ ⲧⲏⲣⲟⲩ ⲁⲩⲱϣ ⲉⲃⲟⲗ ⲉⲩⲥⲟⲡ ⲉⲩϫⲱ ⲙ̀ⲙⲟⲥ ϫⲉ ⲁⲝⲓⲟⲥ ⲁⲝⲓⲟⲥ ⲁⲝⲓⲟⲥ ϫⲉ ϥⲉⲙⲡϣⲁ ϧⲉⲛ ⲟⲩⲙⲉⲑⲙⲏⲓ ⲛ̀ⲧⲁⲝⲓⲥ ⲛ̀ϯⲙⲉⲧⲡⲁⲧⲣⲓⲁⲣⲭⲏⲥ ⲧⲟⲧⲉ ⲡⲉϫⲉ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲙ̀ⲡⲉⲧⲣⲟⲥ ϫⲉ ϭⲣⲟ ⲙ̀ⲙⲟⲕ ⲡⲁϣⲏⲣⲓ ⲟⲩⲟϩ ⲛ̀ⲧⲉⲕϫⲉⲙⲛⲟⲙϯ ⲛ̀ⲧⲉⲕⲉⲣϩⲱⲃ ⲉ ⲡⲓⲕⲏⲡⲟⲥ ⲛ̀ⲧⲉ ⲡⲉⲕϭⲥ ⲛ̀ⲕⲁⲗⲱⲥ ⲛ̀ⲑⲟϥ ⲇⲉ ⲉⲧⲁϥϩⲓⲧϥ ⲉϫⲉⲛ ⲡⲉϥϩⲟ ⲁϥⲣⲓⲙⲓ ⲉϥϫⲱ ⲙ̀ⲙⲟⲥ ϫⲉ ϯⲙ̀ⲡϣⲁ ⲁⲛ ⲟⲩⲇⲉ ϯⲛⲁϣⲓ̀ⲣⲓ ⲁⲛ ⲙ̀ⲡⲁⲓⲛⲓϣϯ ⲛ̀ϩⲱⲃ ⲡⲉϫⲉ ⲡⲓⲁⲣⲭⲏⲉⲡⲓⲥⲕⲟⲡⲟⲥ ϫⲉ ⲡⲭ︤ⲥ︥ ⲡⲉ ⲉⲑⲟⲩⲁϩⲥⲁϩⲛⲓ ⲛⲁⲕ ⲙ̀ⲡⲉⲛⲑⲣⲉ ϩⲗⲓ ⲉⲣⲁⲛⲧⲓⲗⲉⲅⲓⲛ ⲫⲏ ⲉⲧⲁϥⲥⲱⲧⲡ ⲙ̀ⲙⲟⲕ ⲛ̀ⲑⲟϥ ⲉⲑⲛⲁϯϫⲟⲙ ⲛⲁⲕ ⲟⲩⲟϩ ⲛⲁⲓ ⲉⲧⲁϥϫⲟⲧⲟⲩ ⲛ̀ϫⲉ ⲁⲃⲃⲁ ⲑⲉⲱⲛⲁ ⲡⲉϫⲁϥ ϫⲉ ⲧϩⲓⲣⲏⲛⲏ ⲛⲱⲧⲉⲛ ⲧⲏⲣⲟⲩ ⲟⲩⲟϩ ⲉⲧⲁϥⲥⲟⲙⲥ ⲉⲡϣⲱⲓ ⲉⲧⲫⲉ ⲡⲉϫⲁϥ ⲙ̀ⲡⲁⲓⲣⲏϯ ϫⲉ ϩⲏⲡⲡⲉ ⲓⲥ ⲡⲟⲩⲣⲟ ⲛ̀ⲧⲉ ⲡⲱⲟⲩ ⲛⲉⲙ ⲛⲉϥⲁⲅⲅⲉⲗⲟⲥ ⲉⲑⲟⲩⲁⲃ ⲟⲩⲟϩ ⲡⲁⲓⲣⲏϯ ⲁϥϣⲉ ⲛⲁϥ ϩⲁ ⲫⲏ ⲉⲧⲁϥⲙⲉⲛⲣⲓⲧϥ ⲡⲉⲛϭⲥ ⲓ︤ⲏ︦ⲥ︥ ⲡⲭ︤ⲥ︥ ⲛ̀ⲥⲟⲩⲥⲛⲁⲩ ⲛ̀ⲧⲱⲃⲓ ϧⲉⲛ ⲟⲩϩⲓⲣⲏⲛⲏ ⲛ̀ⲧⲉ ⲫϯ ⲁⲙⲏⲛ.</em></p>
					<p><em>Ⲙⲉⲛⲉⲛⲥⲁ ⲛⲁⲓ ⲁⲩⲧϩⲉⲙⲥⲟ ⲙ̀ⲡⲓⲁⲅⲓⲟⲥ ⲡⲉⲧⲣⲟⲥ ϩⲓϫⲉⲛ ⲡⲑⲣⲟⲛⲟⲥ ⲛ̀ϯⲁⲣⲭⲏⲉⲣⲟⲥⲩⲛⲏ ϩⲓⲧⲉⲛ ϯⲯⲩⲫⲟⲥ ⲛ̀ⲧⲉ ⲫϯ ⲡⲓⲡⲁⲛⲧⲟⲕⲣⲁⲧⲱⲣ ⲉⲧⲁϥⲁⲙⲟⲛⲓ ⲇⲉ ⲛ̀ⲛⲓϩⲓⲏⲟⲩ ⲛ̀ⲧⲉ ⲡⲓϫⲟⲓ ⲙ̀ⲡ︤ⲛ︦ⲁ︥ⲧⲓⲕⲟⲛ ⲛⲁϥⲑⲣⲟ ⲛ̀ⲛⲏ ⲉⲧⲧⲁⲗⲏⲟⲩⲧ ⲉⲣⲟϥ ⲉⲣϩⲩⲥⲟⲥ ϧⲉⲛ ϯⲙⲉⲧⲣⲁⲙⲁⲟ ⲛ̀ⲧⲉ ⲫϯ ⲡⲓⲁⲅⲁⲑⲟⲥ ϧⲉⲛ ⲡϫⲓⲛⲑⲣⲉϥⲥⲱⲕ ⲙ̀ⲙⲱⲟⲩ ⲉϫⲉⲛ ⲛⲓⲗⲩⲙⲏⲛ ⲉⲑⲛⲁⲛⲉⲩ ⲉⲓⲥⲁϫⲓ ⲉ ⲛⲓⲉⲩⲁⲅⲅⲉⲗⲓⲟⲛ ⲉⲑⲟⲩⲁⲃ ⲟⲩⲟϩ ⲛⲧⲉϥⲑⲣⲟⲩⲉⲣⲓⲉⲃϣⲱⲧ ϧⲉⲛ ⲛⲉϥⲉⲛⲧⲟⲗⲏ ⲉⲑⲟⲩⲁⲃ ⲉ ⲁϥⲑⲣⲉ ⲛⲓϩⲏⲕⲓ ⲉⲣϩⲩⲥⲟⲥ ⲛⲉⲙ ⲛⲓⲣⲁⲙⲁⲟⲓ ϩⲓⲧⲉⲛ ⲛⲟⲩⲙⲉⲑⲛⲁⲏⲧ ⲟⲩⲟϩ ⲛⲓⲣⲁⲙⲁⲟⲓ ⲁϥⲑⲣⲟⲩϣⲱⲡⲓ ⲉⲩϣⲉⲃⲓⲏⲟⲩⲧ ⲁⲛ ⲉⲛⲓϩⲏⲕⲓ ⲛ̀ϩⲗⲓ ϧⲉⲛ ϩⲱⲃ ⲛⲓⲃⲉⲛ ⲛ̀ⲁⲅⲁⲑⲟⲛ ⲉⲑⲣⲁⲛⲁϥ ⲙ̀ⲡϭⲥ ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ.</em></p>
					<p><em>Ⲁⲩⲓⲥ ⲟⲩⲛ ⲛ̀ⲧⲉⲛⲧⲁⲙⲱⲧⲉⲛ ⲉⲑⲃⲉ ⲡⲁⲓⲕⲉⲙⲏⲓⲛⲓ ⲛ̀ϣⲏⲫⲓ ⲉⲁϥϣⲱⲡⲓ ⲉⲃⲟⲗ ϩⲓⲧⲟⲧϥ ⲉⲩⲱⲟⲩ ⲙ̀ⲫϯ. ⲛⲉ ⲟⲩⲟⲛ ⲟⲩⲣⲱⲙⲓ ϧⲉⲛ ϯⲡⲟⲗⲓⲥ ⲉⲣⲉ ⲛⲉϥϫⲓϫ ⲟⲗⲕ ⲙ̀ⲙⲟⲛ ϣϫⲟⲙ ⲙ̀ⲙⲟϥ ⲉ ⲥⲟⲩⲧⲱⲛⲟⲩ ⲉⲃⲟⲗ ⲉⲡⲧⲏⲣϥ ⲉⲧⲁ ⲟⲩⲥⲩⲛⲁⲝⲓⲥ ⲇⲉ ϣⲱⲡⲓ ⲁϥⲓ̀ ⲉ ϯⲉⲕⲕⲗⲏⲥⲓⲁ ⲟⲩⲟϩ ⲛⲁϥⲉⲣⲉⲡⲓⲑⲩⲙⲓⲛ ⲡⲉ ⲉ ϭⲓ ⲉⲃⲟⲗ ϧⲉⲛ ⲛⲓⲙⲩⲥⲧⲏⲣⲓⲟⲛ ⲉⲑⲟⲩⲁⲃ ϧⲉⲛ ⲛⲉⲛϫⲓϫ ⲙ̀ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲟⲩⲟϩ ⲉⲑⲃⲉ ϫⲉ ⲛⲉϥϫⲓϫ ⲟⲗⲕ ⲁϥⲥⲟⲩⲧⲱⲛ ⲛ̀ⲣⲱϥ ⲉϧⲟⲩⲛ ⲉ ϭⲓ ⲡⲉϫⲉ ⲡⲓⲁⲣⲭⲏⲉⲡⲓⲥⲕⲟⲡⲟⲥ ⲛⲁϥ ϫⲉ ⲡⲁϣⲏⲣⲓ ⲥⲟⲩⲧⲱⲛ ⲛ̀ⲛⲉⲕϫⲓϫ ⲉⲃⲟⲗ ϭⲓ ⲛⲁⲕ ⲥⲁⲧⲟⲧϥ ⲁ ⲛⲉϥϫⲓϫ ⲥⲱⲟⲩⲧⲉⲛ ⲟⲩⲟϩ ⲉⲧⲁϥⲥⲟⲩⲧⲱⲛⲟⲩ ⲉⲃⲟⲗ ⲁϥϭⲓ ⲉⲃⲟⲗ ϧⲉⲛ ⲛⲓⲙⲩⲥⲧⲏⲣⲓⲟⲛ ⲉⲑⲟⲩⲁⲃ ⲁϥϯⲱⲟⲩ ⲙ̀ⲫϯ ⲟⲩⲟϩ ⲡⲓⲗⲁⲟⲥ ⲧⲏⲣϥ ⲉⲧⲁϥⲛⲁⲩ ⲁⲩⲉⲣϣⲫⲏⲣⲓ ⲟⲩⲟϩ ⲛⲁⲩϯⲱⲟⲩ ⲙ̀ⲫϯ.</em></p>
					<p><em>Ⲉⲧⲓ ⲇⲉ ⲉⲛϣⲟⲡ ϧⲉⲛ ⲟⲩϩⲓⲣⲏⲛⲏ ⲟⲩⲟϩ ⲉⲣⲉ ⲛⲓⲭⲣⲏⲥⲧⲓⲁⲛⲟⲥ ⲉⲣⲡⲁⲣⲏⲥⲓⲁⲥⲑⲉ ⲙ̀ⲙⲱⲟⲩ ⲛ̀ⲟⲩⲕⲟⲩϫⲓ ⲙ̀ⲡⲉ ⲡⲓⲇⲓⲁⲃⲟⲗⲟⲥ ϣϥⲁⲓ ⲉⲣⲟϥ ⲁϥⲧⲟⲩⲛⲟⲥ ⲟⲩⲇⲓⲱⲅⲙⲟⲥ ⲉϥϩⲟⲣϣ ⲉϫⲱⲛ ϩⲓⲧⲉⲛ ⲡⲓⲟⲩⲣⲟ ⲛ̀ⲁⲥⲉⲃⲏⲥ ⲇⲓⲟⲕⲗⲏⲧⲓⲁⲛⲟⲥ ⲉ ⲁϥⲫⲱⲛ ⲛ̀ⲟⲩⲙⲏϣ ⲛ̀ⲥⲛⲟϥ ⲉⲃⲟⲗ ⲉⲑⲃⲉ ⲫⲣⲁⲛ ⲙ̀ⲡⲭ︤ⲥ︥ ϧⲉⲛ ϯⲁⲫⲣⲓⲕⲏ ⲛⲉⲙ ϯⲙⲁⲩⲣⲓⲧⲟⲛⲓⲁ ⲛⲉⲙ ⲭⲏⲙⲓ ⲛⲉⲙ ϯⲁⲛⲁⲧⲟⲗⲏ ϩⲓⲧⲉⲛ ⲧⲁⲓⲗⲱⲓϫⲓ ⲟⲩⲛ ⲁ ⲡⲓⲁⲅⲓⲟⲥ ⲡⲉⲧⲣⲟⲥ ⲫⲱⲧ ⲉ ϯⲙⲉⲥⲟⲡⲟⲧⲁⲙⲓⲁ ⲉⲓⲛⲉⲙⲁϥ ⲛⲉⲙ ⲡⲁⲓⲱⲧ ⲁⲭⲓⲗⲗⲁ ⲉⲧⲁⲛϣⲉ ⲇⲉ ⲉ ⲟⲩⲡⲟⲗⲓⲥ ϫⲉ ⲛ̀ⲧⲉⲛⲟϩⲓ ⲛ̀ϧⲏⲧⲥ ⲁϥⲉⲙⲓ ⲛ̀ϫⲉ ⲡⲓⲁⲣⲭⲱⲛ ⲉⲧⲁϥⲟⲩⲱⲣⲡ ⲇⲉ ⲛ̀ⲥⲱⲛ ⲁϥϣⲉⲛ ⲡⲓⲁⲣⲭⲏⲉⲡⲓⲥⲕⲟⲡⲟⲥ ϫⲉ ⲟⲩ ⲧⲉ ⲧⲉⲕⲧⲉⲭⲛⲏ ⲓⲉ ⲉⲧⲁⲕⲓ ⲉ ⲡⲁⲓⲙⲁ ⲉⲑⲃⲉ ⲟⲩ ⲡⲉϫⲉ ⲡⲓⲁⲅⲓⲟⲥ ⲡⲉⲧⲣⲟⲥ ⲛⲁϥ ϫⲉ ⲁⲛⲟⲕ ⲟⲩⲥⲧⲣⲁⲧⲏⲅⲟⲥ ⲉⲓⲙⲟϣⲓ ⲕⲁⲧⲁ ⲙⲁ ⲉⲓϧⲉⲕ ⲙⲁⲧⲟⲓ ϧⲁⲣⲁⲧϥ ⲙ̀ⲡⲁⲟⲩⲣⲟ ⲡⲭ︤ⲥ︥ ⲡⲉϫⲉ ⲡⲓⲁⲣⲭⲱⲛ ⲛⲁϥ ϫⲉ ⲁⲩⲑⲱⲛ ⲛⲓⲁⲛⲛⲱⲛⲁ ⲉⲧⲉⲕϯ ⲙ̀ⲙⲱⲟⲩ ⲛⲉⲙ ⲛⲓϩⲟⲡⲗⲟⲛ ⲛ̀ⲧⲉ ⲧⲉⲕⲙⲉⲧⲙⲁⲧⲟⲓ ⲓⲉ ⲡⲉⲕⲟⲩⲣⲟ.</em></p>
					<p><em>ⲡⲉϫⲉ ⲡⲓⲙⲁⲕⲁⲣⲓⲟⲥ ⲛ̀ⲁⲣⲭⲏⲉⲡⲓⲥⲕⲟⲡⲟⲥ ⲛⲁϥ ϫⲉ ⲛⲓϩⲟⲡⲗⲟⲛ ⲛ̀ⲧⲉ ⲧⲉⲛⲙⲉⲧⲙⲁⲧⲟⲓ ϯⲥⲫⲣⲁⲅⲓⲥ ⲉⲑⲟⲩⲁⲃ ⲧⲉ ⲛⲉⲙ ⲡⲓⲱⲙⲥ ⲛ̀ⲧⲉ ⲡⲓⲟⲩⲁϩⲙⲙⲓⲥⲓ ⲟⲩⲟϩ ⲛⲓⲁⲛⲛⲱⲛⲁ ⲉⲧⲉϥϯ<sup class="footnote">1</sup> ⲙ̀ⲙⲱⲟⲩ ⲛⲱⲟⲩ ϯⲛⲟⲩ ⲛⲉ ⲫⲟⲩⲱⲛϩ ⲉⲃⲟⲗ ⲛ̀ⲧⲉ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲕⲁⲧⲁ ⲡⲉⲧⲉⲣⲛⲟϥⲣⲓ ⲛ̀ⲛⲓⲣⲱⲙⲓ ⲟⲩⲁⲓ ⲙⲉⲛ ⲛ̀ⲟⲩⲥⲁϫⲓ ⲛ̀ⲥⲟⲫⲓⲁ ⲕⲉⲟⲩⲁⲓ ⲇⲉ ⲟⲩⲥⲁϫⲓ ⲛ̀ⲉⲙⲓ ⲕⲉⲟⲩⲁⲓ ⲇⲉ ⲛ̀ϩⲁⲛϩⲙⲟⲧ ⲛ̀ⲧⲁⲗϭⲟ ϩⲟⲧⲁⲛ ⲇⲉ ⲁⲩϣⲁⲛϫⲱⲕ ⲙ̀ⲡⲟⲩⲁⲅⲱⲛ ⲉⲃⲟⲗ ⲧⲟⲧⲉ ϣⲁϥϯ ⲛⲱⲟⲩ ⲛ̀ⲛⲓⲁⲅⲁⲑⲟⲛ ⲛ̀ⲧⲉ ⲧⲫⲉ ϫⲉ ⲟⲩⲏⲓ ⲅⲁⲣ ⲛ̀ⲑⲟϥ ϩⲱϥ ⲡⲁⲟⲩⲣⲟ ⲁϥϧⲉⲛ ⲧⲫⲉ ⲡⲉϫⲉ ⲡⲓⲁⲣⲭⲱⲛ ⲛⲉⲙ ⲛⲁϯⲡⲟⲗⲓⲥ ⲧⲏⲣⲟⲩ ϫⲉ ⲉⲡⲓⲇⲏ ⲁⲕϫⲟⲥ ϫⲉ ⲡⲉⲕⲟⲩⲣⲟ ϥϯ ⲛ̀ϩⲁⲛϩⲙⲟⲧ ⲛ̀ⲧⲁⲗϭⲟ ϩⲏⲡⲡⲉ ⲧⲉⲛⲛⲁⲓ̀ⲛⲓ ⲛⲁⲕ ⲛ̀ⲟⲩⲃⲉⲗⲗⲉ ⲉϣⲱⲡ ⲛ̀ⲧⲉⲕⲁⲟⲩⲱⲛ ⲛ̀ⲛⲉϥⲃⲁⲗ ⲧⲉⲛⲛⲁⲛⲁϩϯ ⲉⲡⲭ︤ⲥ︥ ⲧⲏⲣⲉⲛ ⲟⲩⲟϩ ⲁⲩⲓⲛⲓ ⲙ̀ⲡⲓⲃⲉⲗⲗⲉ ⲧⲟⲧⲉ ⲡⲓⲁⲅⲓⲟⲥ ⲡⲉⲧⲣⲟⲥ ⲁϥϭⲓ ⲛⲉⲙ ⲛⲉϥⲃⲁⲗ ⲉϥϫⲱ ⲙ̀ⲙⲟⲥ ϫⲉ ϧⲉⲛ ⲫⲣⲁⲛ ⲙ̀ⲡⲁϭⲥ ⲓ︤ⲏ︦ⲥ︥ ⲡⲭ︤ⲥ︥ ⲡϣⲏⲣⲓ ⲙ̀ⲫⲛⲟⲩϯ ⲉⲧⲟⲛϧ ⲁⲛⲁⲩ ⲙ̀ⲃⲟⲗ. ⲁⲩⲟⲩⲱⲛ ⲛ̀ϫⲉ ⲛⲉϥⲃⲁⲗ ⲱ ⲟⲩⲏⲣ ⲛⲉ ⲛⲓϧⲣⲱⲟⲩ ⲉⲧⲁⲩϣⲱⲡⲓ ⲙ̀ⲡⲓⲙⲁ ⲉⲧⲉⲙⲙⲁⲩ ⲉⲩⲱϣ ⲉⲃⲟⲗ ⲧⲏⲣⲟⲩ ϫⲉ ⲟⲩⲁⲓ ⲡⲉ ⲡⲭ︤ⲥ︥ ⲫϯ ⲛ̀ⲛⲓⲭⲣⲏⲥⲧⲓⲁⲛⲟⲥ ⲙⲟⲓ ⲛⲁⲛ ⲛ̀ϯⲥⲫⲣⲁⲅⲓⲥ ⲛ̀ⲧⲉ ⲡⲭ︤ⲥ︥ ϧⲟⲕⲧⲉⲛ ⲙ̀ⲙⲁⲧⲟⲓ ϧⲁⲣⲁⲧϥ ⲙ̀ⲡⲁⲓⲟⲩⲣⲟ ⲛ̀ⲁⲗⲏⲑⲓⲛⲟⲥ ⲓ︤ⲏ︦ⲥ︥ ⲡⲭ︤ⲥ︥ ⲡⲉⲛϭⲟⲓⲥ ⲟⲩⲟϩ ⲉⲧⲁϥⲉⲣ ⲡⲥⲱϫⲡ ⲙ̀ⲡⲓⲉϩⲟⲟⲩ ⲉⲧⲉⲙⲙⲁⲩ ⲉϥⲉⲣⲕⲁⲑⲏⲕⲓⲛ ⲙ̀ⲙⲱⲟⲩ ⲧⲏⲣⲟⲩ ⲉⲫⲣⲁⲛ ⲙ̀ⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲉⲩⲓⲣⲓ ⲛ̀ϩⲁⲛⲑⲃⲁ ⲙ̀ⲯⲩⲭⲏ.</em></p>
					<p class="footnote">1. Le sujet du vorbe <em>ϯ</em> est «le Roi».</p>
					<p><em>Ⲉⲧⲓ ⲇⲉ ⲉⲛⲭⲏ ϧⲉⲛ ⲡⲓⲙⲁ ⲉⲧⲉⲙⲙⲁⲩ ⲁ ⲡⲥⲁⲧⲁⲛⲁⲥ ⲧⲟⲩⲛⲟⲥ ⲕⲉⲕⲟⲩϫⲓ ⲛ̀ϣⲑⲟⲣⲧⲉⲣ ⲉϫⲉⲛ ϯⲉⲕⲕⲗⲏⲥⲓⲁ ⲟⲩⲁⲓ ⲅⲁⲣ ϫⲉ ⲙⲉⲗⲓⲧⲓⲟⲥ ⲟⲩⲉⲡⲓⲥⲕⲟⲡⲟⲥ ⲛ̀ⲧⲉ ⲥⲓⲱⲟⲩⲧ ⲁϥⲉⲣⲡⲓⲑⲩⲙⲓⲛ ⲉ ϭⲓ ⲛ̀ϯⲙⲉⲧⲁⲣⲭⲏⲉⲡⲓⲥⲕⲟⲡⲟⲥ ⲉⲧⲁϥϫⲉⲙ ϯⲉⲩⲕⲉⲣⲓⲁ ⲇⲉ ⲉⲣⲉ ⲁⲃⲃⲁ ⲡⲉⲧⲣⲟⲥ ⲫⲏⲧ ⲁϥϣⲉ ⲛⲁϥ ⲉϧⲟⲩⲛ ⲉ ⲣⲁⲕⲟϯ ⲁϥϩⲉⲙⲥⲓ ϩⲓϫⲉⲛ ⲡⲓⲑⲣⲟⲛⲟⲥ ⲉ ⲁϥⲉⲣⲧⲟⲗⲙⲁⲛ ⲁϥⲓⲣⲓ ⲙ̀ⲡⲁⲓⲙⲉⲣⲟⲥ ⲙ̀ⲡⲁⲣⲁⲛⲟⲙⲟⲛ ϧⲉⲛ ⲟⲩⲙⲉⲧⲁⲧϣⲓⲡⲓ ⲁⲗⲗⲁ ⲁ ⲫϯ ϫⲟⲥ ⲛⲁϥ ϫⲉ ⲛ̀ⲛⲉ ⲧⲟⲓ ϣⲱⲡⲓ ⲛⲁⲕ ⲟⲩⲇⲉ ⲕⲗⲏⲣⲟⲥ ϧⲉⲛ ⲡⲁⲓϩⲱⲃ ⲟⲩⲟϩ ⲟⲛ ϫⲉ ϯⲛⲁϩⲓⲟⲩⲓ ⲛ̀ⲟⲩⲭⲁⲗⲏⲛⲟⲩⲥ ⲉ ⲣⲱⲕ ⲛ̀ⲧⲁⲥⲱϫⲡ ⲙ̀ⲡⲉⲕϣⲁⲓ ϧⲉⲛ ⲟⲩⲁⲗⲁⲕ ⲛ̀ⲧⲁⲧⲁⲥⲑⲟⲕ ⲉⲃⲟⲗ ϩⲁ ⲡⲁⲓⲙⲱⲓⲧ ⲉⲧⲁⲕⲉⲣⲉⲡⲓⲑⲩⲙⲓⲛ ⲉⲣⲟϥ ⲙⲁⲗⲗⲟⲛ ⲇⲉ ⲡⲓⲕⲉⲟⲩⲁⲓ ⲉⲧⲉⲛⲧⲟⲧⲕ ⲛ̀ⲧⲁⲟⲗϥ ⲛ̀ⲧⲟⲧⲕ ⲟⲩⲟϩ ⲫⲁⲓ ⲁϥϣⲱⲡⲓ. ϧⲉⲛ ⲡϫⲓⲛⲑⲣⲉ ⲟⲩⲕⲟⲩϫⲓ ⲅⲁⲣ ⲛ̀ϩⲓⲣⲏⲛⲏ ϣⲱⲡⲓ ⲁ ⲡⲓⲁⲅⲓⲟⲥ ⲡⲉⲧⲣⲟⲥ ⲕⲟⲧϥ ⲉ ⲣⲁⲕⲟϯ ⲁϥϣⲟⲣϣⲉⲣ ⲙ̀ⲙⲉⲗⲓⲧⲓⲟⲥ ⲉⲧⲁϥⲫⲱⲧ ⲇⲉ ⲛ̀ϫⲉ ⲡⲓⲉⲃⲓⲏⲛ ⲉⲧⲉⲙⲙⲁⲩ ⲁϥⲓⲣⲓ ⲛ̀ϩⲁⲛϩⲃⲏⲟⲩⲓ ⲡⲁⲣⲁ ⲡⲓⲕⲁⲛⲱⲛ ⲁⲗⲗⲁ ⲥⲁⲧⲟⲧϥ ⲁϥϭⲓ ⲛ̀ⲟⲩⲥⲟϩⲓ ⲛ̀ⲧⲉ ⲧⲉϥⲙⲉⲧⲡⲁⲣⲁⲛⲟⲙⲟⲥ ⲕⲁⲧⲁ ⲫⲣⲏϯ ⲉⲧⲉⲧⲉⲛⲉⲙⲓ.</em></p>
					<p><em>Ⲡⲁⲓⲕⲉⲟⲩⲁⲓ ⲇⲉ ⲟⲛ ϫⲉ ⲁⲣⲓⲟⲥ ⲟⲩⲡⲣⲉⲥⲃⲩⲧⲉⲣⲟⲥ ⲡⲉ ⲉⲃⲟⲗϧⲉⲛ ⲡⲕⲗⲏⲣⲟⲥ ⲛ̀ⲧⲁⲓⲡⲟⲗⲓⲥ. ⲡⲁⲓϣⲟⲩⲙⲉⲥⲧⲱϥ ⲉⲧϯϧⲓⲥⲓ ⲛⲁⲛ ϯⲛⲟⲩ ⲧⲉⲧⲉⲛⲉⲙⲓ ⲉⲡⲓⲣⲏϯ ⲉⲧⲁϥϯⲟⲩⲃⲉ ⲫϯ ϧⲉⲛ ⲟⲩⲟⲩⲱⲛϩ ⲉⲃⲟⲗ ⲉⲁϥⲥⲱⲣⲉⲙ ϧⲉⲛ ⲧⲡⲗⲁⲛⲏ ⲛ̀ⲱⲣⲓⲅⲉⲛⲏⲥ ⲉϥϫⲱ ⲙ̀ⲙⲟⲥ ϧⲉⲛ ⲡⲉϥⲣⲱϥ ⲛ̀ϣⲟⲩⲑⲟⲙϥ ϫⲉ ⲡϣⲏⲣⲓ ⲙ̀ⲫϯ ⲟⲩⲥⲱⲛⲧ ⲡⲉ ⲕⲁⲛ ⲟⲩⲛ ⲁⲓϣⲧⲉⲙⲕⲏⲛ ⲉ̀ϫⲟⲥ ⲡⲉⲧⲉⲛϩⲟⲩⲟ ⲥⲱⲟⲩⲛ ⲙ̀ⲡⲓⲣⲏϯ ⲉⲧⲁ ⲡⲉⲛⲓⲱⲧ ⲡⲉⲧⲣⲟⲥ ϣⲁⲧϥ ⲉⲃⲟⲗ ⲙⲁⲗⲗⲟⲛ ⲇⲉ ⲡϣⲏⲣⲓ ⲙ̀ⲫϯ ⲉⲧⲟⲛϧ ⲉ ⲁϥⲟⲩⲟⲛϩϥ ⲉⲣⲟϥ ⲁϥϫⲟⲥ ⲛⲁϥ ϫⲉ ϩⲟⲛϩⲉⲛ ⲉⲧⲟⲧⲟⲩ ⲛ̀ⲛⲉⲕϣⲏⲣⲓ ⲉⲑⲛⲏⲟⲩ ⲙⲉⲛⲉⲛⲥⲱⲕ ⲉⲧⲉ ⲁⲭⲓⲗⲗⲁⲥ ⲡⲉ ⲛⲉⲙ ⲁⲛⲟⲕ ϧⲁ ⲡⲓⲁⲧⲉⲙⲡϣⲁ ϫⲉ ϩⲓⲛⲁ ⲡⲉϫⲁϥ ⲛ̀ϫⲉ ⲡϭⲥ ⲓ︤ⲏ︦ⲥ︥ ⲡⲭ︤ⲥ︥ ⲛ̀ⲧⲟⲩϣⲧⲉⲙϣⲟⲡϥ ⲉϧⲟⲩⲛ ϫⲉ ϥ̀ⲟⲓ ⲛ̀ϣⲉⲙⲙⲟ ⲉⲣⲟⲓ ϧⲉⲛ ⲡⲁⲓⲉⲱⲛ ⲛⲉⲙ ⲡⲉⲑⲛⲏⲟⲩ.</em></p>
					<p><em>Ⲛⲁⲓ ⲁϥϫⲟⲧⲟⲩ ⲛ̀ϫⲉ ⲡⲉⲛⲁⲅⲓⲱⲧⲁⲧⲟⲥ ⲛ̀ⲓⲱⲧ ⲉϥⲭⲏ ϧⲉⲛ ⲡⲓϣⲧⲉⲕⲟ ⲉⲑⲃⲉ ϯⲙⲉⲧⲙⲁⲣⲧⲩⲣⲟⲥ ⲉⲑⲟⲩⲁⲃ ⲉⲧⲁϥϫⲱⲕ ⲅⲁⲣ ⲙ̀ⲡⲉϥⲇⲣⲟⲙⲟⲥ ⲉⲃⲟⲗ ⲟⲩⲟϩ ⲁϥⲁⲣⲉϩ ⲉⲡⲓⲛⲁϩϯ ⲛ̀ⲟⲣⲑⲟⲇⲟⲝⲟⲥ ⲗⲟⲓⲡⲟⲛ ⲁ ⲫϯ ⲡⲓⲁⲅⲁⲑⲟⲥ ⲟⲩⲱϣ ⲉϯ ⲉ̀ϫⲱϥ ⲛ̀ⲕⲉⲭⲗⲟⲙ ⲙ̀ⲙⲁϩⲅ̅ ⲉϫⲉⲛ ⲫⲁ ⲧⲉϥⲡⲟⲗⲏⲧⲓⲁ ⲛ̀ⲁⲅⲅⲉⲗⲓⲕⲟⲛ ⲛⲉⲙ ⲫⲁ ϯⲙⲉⲧⲁⲣⲭⲓⲉⲣⲉⲩⲥ ⲉⲧⲉ ⲫⲁ ϯⲙⲉⲧⲙⲁⲣⲧⲩⲣⲟⲥ ⲡⲉ ⲟⲩⲟϩ ⲫⲁⲓ ⲁϥⲙ̀ⲡϣⲁ ⲙ̀ⲙⲟϥ ⲕⲁⲧⲁⲫⲣⲏϯ ⲉⲧⲉⲧⲉⲛⲥⲱⲟⲩⲛ ⲉⲑⲃⲉ ϯⲉⲧⲓⲁ ⲇⲉ ⲉⲧⲁϥⲉⲣⲙⲁⲣⲧⲩⲣⲟⲥ ⲉⲑⲃⲏⲧⲥ ⲛⲉⲙ ⲡⲓⲣⲏϯ ⲉⲧⲁϥϩⲟⲛϩⲉⲛ ⲉⲧⲟⲧⲉⲛ ⲉⲑⲃⲉ ⲁⲣⲓⲟⲥ ⲫⲁⲓ ⲉⲑⲗⲟⲃⲓ ⲛⲉⲙ ⲡⲓⲣⲏϯ ⲉⲧⲁ ⲫⲏ ⲉⲑⲟⲩⲁⲃ ⲡⲉⲧⲣⲟⲥ ⲧⲏⲓϥ ⲉϥⲙⲟⲩ ϧⲉⲛ ⲡⲉϥⲟⲩⲱϣ ⲙ̀ⲙⲓⲛ ⲙ̀ⲙⲟϥ ϧⲁ ⲡⲭ︤ⲥ︥ ⲧⲉⲧⲉⲛⲥⲱⲟⲩⲛ ⲙ̀ⲙⲱⲟⲩ ⲧⲏⲣⲟⲩ ⲉⲩⲥϧⲏⲟⲩⲧ ϧⲉⲛ ⲡⲉϥⲙⲁⲣⲧⲩⲣⲟⲗⲟⲅⲓⲟⲛ.</em></p>
				</div>
				<div>
					<h4 id="chrestomathie_paraphrase_du_pater">Paraphrase du Pater<sup class="footnote">1</sup>.</h4>
					<p><em>Ⲡⲉⲛⲓⲱⲧ ⲉⲧ ϧⲉⲛ ⲛⲓⲫⲏⲟⲩⲓ: ⲡⲓϫⲟⲥ ⲇⲉ ϫⲉ ⲡⲉⲛⲓⲱⲧ ⲉϥⲟⲩⲱⲛϩ ⲙ̀ⲡⲓϩⲱⲃ ⲉⲃⲟⲗ ϫⲉ ⲁⲛⲟⲛ ⲧⲏⲣⲉⲛ, ⲟⲩⲓⲱⲧ ⲛ̀ⲟⲩⲱⲧ ⲉⲧⲉⲛⲧⲁⲛ ⲡⲉ, ⲫⲛⲟⲩϯ, ⲕⲁⲧⲁ ⲡⲓϩⲙⲟⲧ ⲛ̀ⲧⲉ ϯⲙⲉⲧϣⲏⲣⲓ ⲛ̀ⲛⲟⲩϯ ⲉⲧⲁⲥϣⲱⲡⲓ ⲛⲁⲛ ϩⲓⲧⲉⲛ ⲡⲓⲱⲙⲥ ⲛ̀ⲧⲉ ⲡⲓⲟⲩⲁϩⲉⲙⲙⲓⲥⲓ.</em></p>
					<p><em>ⲙⲁⲣⲉϥⲧⲟⲩⲃⲟ ⲛ̀ϫⲉ ⲡⲉⲕⲣⲁⲛ: ⲉⲧⲉ ⲫⲁⲓ ⲡⲉ ϫⲉ ϩⲟⲧⲁⲛ ⲁⲛϣⲁⲛⲙⲟϣⲓ ϧⲉⲛ ⲟⲩⲃⲓⲟⲥ ⲛ̀ⲁⲧⲁϭⲛⲓ, ϣⲁⲣⲉ ⲫⲣⲁⲛ ⲙ̀ⲫⲛⲟⲩϯ ϭⲓⲱⲟⲩ ⲛ̀ϩⲣⲏⲓ ⲛ̀ϧⲏⲧⲉⲛ ϩⲓⲧⲉⲛ ⲡⲉⲛϫⲓⲛⲙⲟϣⲓ ⲉⲑⲛⲁⲛⲉϥ.</em></p>
					<p class="footnote">1. Catenæ in Evangelia ægyptiacæ quæ supersunt. Gottingæ, 1886. Edité par <i>Paul de Lagarde</i>. (p. 12–14).</p>
					<p><em>ⲙⲁⲣⲉⲥⲓ̀ ⲛ̀ϫⲉ ⲧⲉⲕⲙⲉⲧⲟⲩⲣⲟ: ⲉⲧⲉ ⲫⲁⲓ ⲡⲉ ϫⲉ ⲙⲁⲣⲉ ϯⲇⲱⲣⲉⲁ ⲛ̀ⲧⲉ ⲡⲓⲡⲛⲉⲩⲙⲁ ⲉⲑⲟⲩⲁⲃ ⲓ̀ ⲉϩⲣⲏⲓ ⲉϫⲱⲛ ⲧⲏⲣⲉⲛ.</em></p>
					<p><em>ⲡⲉⲧⲉϩⲛⲁⲕ ⲙⲁⲣⲉϥϣⲱⲡⲓ. ϧⲉⲛ ⲧⲫⲉ ⲛⲉⲙ ϩⲓϫⲉⲛ ⲡⲓⲕⲁϩⲓ: ϩⲓⲛⲁ ⲙ̀ⲫⲣⲏϯ ⲉⲧⲉ ⲡⲉⲕⲟⲩⲱϣ ϣⲟⲡ ϧⲉⲛ ⲛⲓⲁⲥⲱⲙⲁⲧⲟⲥ ⲉⲧϧⲉⲛ ⲧⲫⲉ ⲉⲑⲣⲉⲥϣⲱⲡⲓ ⲛⲁⲛ ϩⲱⲛ ⲙ̀ⲡⲁⲓⲣⲏϯ ϩⲓϫⲉⲛ ⲡⲓⲕⲁϩⲓ.</em></p>
					<p><em>ⲡⲉⲛⲱⲓⲕ ⲛ̀ⲧⲉ ⲣⲁⲥϯ ⲙⲏⲓϥ ⲛⲁⲛ ⲙ̀ⲫⲟⲟⲩ: ⲉⲧⲉ ⲫⲁⲓ ⲡⲉ, ϫⲉ ⲙⲟⲓ ⲛⲁⲛ ⲓⲥϫⲉⲛ ⲡⲁⲓⲙⲁ ⲙ̀ⲡⲁⲣⲏⲃ ⲛ̀ⲧⲁⲡⲟⲗⲁⲩⲥⲓⲥ ⲙ̀ⲡⲓⲉⲱⲛ ⲉⲑⲛⲏⲟⲩ.</em></p>
					<p><em>ⲟⲩⲟϩ ⲭⲁ ⲛⲏ ⲉⲧⲉⲣⲟⲛ ⲛⲁⲛ ⲉⲃⲟⲗ ⲙ̀ⲫⲣⲏϯ ϩⲱⲛ ⲉⲧⲉⲛⲭⲱ ⲉⲃⲟⲗ ⲛ̀ⲛⲏ ⲉⲧⲉ ⲟⲩⲟⲛⲧⲁⲛ ⲉⲣⲱⲟⲩ: ⲉⲧⲉ ⲫⲁⲓ ⲡⲉ, ϫⲉ ⲫⲏ ⲉⲑⲛⲁⲭⲱ ⲉⲃⲟⲗ ⲙ̀ⲡⲉϥⲥⲟⲛ ϧⲉⲛ ⲡⲉϥϩⲏⲧ ⲧⲏⲣϥ ⲙⲁⲗⲓⲥⲧⲁ ⲉϣⲱⲡ ⲫⲏ ⲉⲧⲉⲙⲙⲁⲩ ⲡⲉ ⲉⲧⲁϥⲉⲣⲛⲟⲃⲓ ⲉⲣⲟϥ ⲡⲉⲧⲉⲙⲙⲁⲩ ⲡⲉⲧⲉⲙⲡϣⲁ ϧⲉⲛ ⲟⲩⲙⲉⲑⲙⲏⲓ ⲉϫⲱ ⲛ̀ⲧⲁⲓⲗⲉⲝⲓⲥ ⲙ̀ⲡⲁⲓⲣⲏϯ ⲟⲩⲃⲉ ⲫⲛⲟⲩϯ.</em></p>
					<p><em>ⲙ̀ⲡⲉⲣⲉⲛⲧⲉⲛ ⲉϧⲟⲩⲛ ⲉ ⲡⲓⲣⲁⲥⲙⲟⲥ<sup class="footnote">1</sup> ⲁⲗⲗⲁ ⲛⲁϩⲙⲉⲛ ⲉⲃⲟⲗ ϧⲉⲛ ⲡⲓⲡⲉⲧϩⲱⲟⲩ: ⲉⲣⲉ ⲡⲓⲗⲟⲅⲟⲥ ⲟⲩⲁϩ-ⲥⲁϩⲛⲓ ⲉϣⲧⲉⲙⲧⲏⲓⲧⲉⲛ ⲙ̀ⲙⲓⲛ ⲙ̀ⲙⲟⲛ ⲉϧⲟⲩⲛ ⲉ ⲡⲓⲁⲅⲱⲛ ⲉⲑⲃⲉ ⲡⲥⲁϫⲓ ⲛ̀ϯⲙⲉⲧⲉⲩⲥⲉⲃⲏⲥ, ⲙⲁⲣⲉⲛⲟϩⲓ ⲉⲣⲁⲧⲉⲛ ⲅⲉⲛⲉⲟⲥ, ⲟⲩⲟϩ ⲉϣⲧⲉⲙⲉⲣⲡⲁⲣⲉⲧⲓⲥⲑⲉ ⲙ̀ⲡⲧⲏⲣϥ ⲁⲗⲗⲁ ⲉⲑⲣⲉⲛⲙⲓϣⲓ ϣⲁ ⲉϧⲣⲏⲓ ⲉ ⲫⲙⲟⲩ ⲉⲑⲃⲉ ⲡⲥⲁϫⲓ ⲛ̀ϯⲙⲉⲧⲉⲩⲥⲉⲃⲏⲥ. ϩⲗⲓ ⲇⲉ ⲛⲓⲃⲉⲛ ⲙ̀ⲡⲁⲑⲟⲥ ⲉⲧⲉ ⲡⲓⲣⲱⲙⲓ ⲛⲁϣⲱⲡⲓ ⲉϥϩⲓⲱⲟⲩⲧ ⲛ̀ϧⲏⲧϥ ⲟⲩⲡⲓⲣⲁⲥⲙⲟⲥ ⲡⲉ. ⲉⲑⲃⲉ ⲫⲁⲓ ⲇⲉ ⲟⲛ ⲥϣⲉ ⲛⲁⲛ ⲉⲑⲣⲉⲛϫⲟⲥ ⲛ̀ⲥⲏⲟⲩ ⲛⲓⲃⲉⲛ ϧⲉⲛ ϯⲡⲣⲟⲥⲉⲩⲭⲏ ϫⲉ ⲙ̀ⲡⲉⲣⲉⲛⲧⲉⲛ ⲉϧⲟⲩⲛ ⲉ ⲡⲓⲣⲁⲥⲙⲟⲥ ⲉⲧⲉ ⲫⲁⲓ ⲡⲉ ⲉϣⲧⲉⲙⲑⲣⲉⲛϩⲉⲓ ϧⲉⲛ ϩⲗⲓ ⲙ̀ⲡⲁⲑⲟⲥ ⲛ̀ⲇⲓⲁⲃⲟⲗⲓⲕⲟⲛ.</em></p>
					<p class="footnote">1. Le mot <em>ⲡⲓⲣⲁⲥⲙⲟⲥ</em> (<em class="gr">πειρασμός</em>) ne prend pas toujours l'article <em>ⲡⲓ</em> parce qu'il commence déjà par <em>ⲡⲓ</em>.</p>
					<p><em>ⲁⲗⲗⲁ ⲛⲁϩⲙⲉⲛ ⲉⲃⲟⲗϩⲁ ⲡⲓⲡⲉⲧϩⲱⲟⲩ: ⲉⲧⲉ ⲫⲁⲓ ⲡⲉ ϫⲉ ⲧⲟⲩϫⲟⲛ ⲉϣⲧⲉⲙⲑⲣⲟⲩϭⲣⲟ ⲉⲣⲟⲛ ϩⲓⲧⲉⲛ ⲧⲡⲟⲛⲏⲣⲓⲁ ⲙ̀ⲡⲓⲇⲓⲁⲃⲟⲗⲟⲥ.</em></p>
					<p><em>Ⲡⲓⲁⲅⲓⲟⲥ ⲁⲃⲃⲁ ⲉⲩⲁⲅⲣⲓⲟⲥ ⲉϥⲃⲱⲗ ⲙ̀ⲡⲓϣⲗⲏⲗ ⲉⲧϧⲉⲛ ⲡⲓⲉⲩⲁⲅⲅⲉⲗⲓⲟⲛ ⲕⲁⲧⲁ ⲙⲁⲧⲑⲉⲟⲛ ϫⲉ ⲡⲉⲛⲓⲱⲧ ⲉⲧ ϧⲉⲛ ⲛⲓⲫⲏⲟⲩⲓ: ⲟⲩⲟⲛ ⲟⲩⲙⲏϣ ⲙⲉⲛ ⲉϫⲟⲧⲟⲩ ⲉⲑⲃⲉ ⲧⲁⲓⲉⲩⲭⲏ ⲉⲑⲟⲩⲁⲃ ⲑⲁⲓ ⲟⲩⲟϩ ⲫⲁⲓ ϩⲏⲇⲏ ⲁⲩⲁⲓϥ ⲛ̀ϫⲉ ϩⲁⲛⲛⲓϣϯ ⲉⲣⲟⲛ<sup class="footnote">1</sup> ⲁⲛⲟⲛ ⲇⲉ ϩⲱⲛ ⲉⲛⲟⲩⲉϩ ⲛ̀ⲥⲁ ⲡⲥⲕⲟⲡⲟⲥ ⲛⲉⲙ ⲧⲥⲃⲱ ⲛ̀ⲛⲏ ⲉⲧⲉⲙⲙⲁⲩ ⲧⲉⲛⲛⲁϫⲱ ϩⲱⲛ ⲉ ⲧⲉⲧⲉⲛⲁⲅⲁⲡⲏ ϧⲉⲛ ⲟⲩⲥⲩⲛⲇⲟⲙⲓⲁ ϩⲓⲧⲉⲛ ⲡⲓϩⲙⲟⲧ ⲉⲧ ϧⲉⲛ ⲑⲟⲩⲓ ⲑⲟⲩⲓ ⲛ̀ⲛⲓⲗⲉⲝⲓⲥ ⲉⲧϧⲉⲛ ⲧⲁⲓⲉⲩⲭⲏ ⲉⲑⲟⲩⲁⲃ ⲑⲁⲓ ⲉⲧⲟⲓ ⲛ̀ϩⲩⲕⲁⲛⲟⲥ ⲉ ⲉⲛ ⲡⲓⲣⲱⲙⲓ ⲉϫⲉⲛ ⲡⲉϥⲕⲁⲧⲁⲫⲩⲥⲓⲥ ⲛ̀ⲧⲉ ϣⲟⲣⲡ ⲁⲛϣⲁⲛϯ ϩⲑⲏⲛ ⲉⲣⲟⲥ ⲛ̀ⲕⲁⲗⲱⲥ ⲉⲧⲉ ⲑⲁⲓ ⲧⲉ:</em></p>
					<p><em>Ⲡⲉⲛⲓⲱⲧ ⲉⲧ ϧⲉⲛ ⲛⲓⲫⲏⲟⲩⲓ: ⲡⲁⲓⲥⲁϫⲓ ⲫⲁ ⲛⲏ ⲡⲉ ⲉⲧⲉ ⲟⲩⲟⲛ ⲛ̀ⲧⲱⲟⲩ ⲙ̀ⲙⲁⲩ ⲛ̀ⲟⲩⲡⲁⲣⲣⲏⲥⲓⲁ ⲙ̀ⲡⲉⲙⲑⲟ ⲙ̀ⲫⲛⲟⲩϯ ⲙ̀ⲫⲣⲏϯ ⲛ̀ⲟⲩϣⲏⲣⲓ ⲉϥϧⲉⲛ ⲕⲉⲛϥ ⲙ̀ⲡⲉϥⲓⲱⲧ. ⲙⲁⲣⲉϥⲧⲟⲩⲃⲟ ⲛ̀ϫⲉ ⲡⲉⲕⲣⲁⲛ: ⲉⲧⲉ ⲫⲁⲓ ⲡⲉ ⲉⲑⲣⲉϥⲧⲟⲩⲃⲟ ⲛ̀ϫⲉ ⲡⲉϥⲣⲁⲛ ⲛ̀ϧⲣⲏⲓ ⲛ̀ϧⲏⲧⲉⲛ ϧⲉⲛ ⲡϫⲓⲛⲑⲣⲟⲩϯⲱⲟⲩ ⲛⲁϥ ⲛ̀ϫⲉ ⲛⲓⲉⲑⲛⲟⲥ ϩⲓⲧⲉⲛ ⲛⲉⲛϩⲃⲏⲟⲩⲓ ⲉⲑⲛⲁⲛⲉⲩ ⲉⲩϫⲱ ⲙ̀ⲙⲟⲥ ϫⲉ ⲓⲥ ⲛⲓⲉⲃⲓⲁⲓⲕ ⲛ̀ⲧⲉ ⲫⲛⲟⲩϯ ϧⲉⲛ ⲟⲩⲙⲉⲑⲙⲏⲓ. ⲙⲁⲣⲉⲥⲓ̀ ⲛ̀ϫⲉ ⲧⲉⲕⲙⲉⲧⲟⲩⲣⲟ: ⲑⲙⲉⲧⲟⲩⲣⲟ ⲙ̀ⲫⲛⲟⲩϯ ⲡⲉ ⲡⲓⲡⲛⲉⲩⲙⲁ ⲉⲑⲟⲩⲁⲃ ⲉⲛⲧⲱⲃϩ ⲉⲑⲣⲉϥⲓ̀ ⲉϩⲣⲏⲓ ⲉϫⲱⲛ. ⲡⲉⲧⲉϩⲛⲁⲕ ⲙⲁⲣⲉϥϣⲱⲡⲓ ⲙ̀ⲫⲣⲏϯ ϧⲉⲛ ⲧⲫⲉ ⲛⲉⲙ ϩⲓϫⲉⲛ ⲡⲕⲁϩⲓ: ⲡⲉⲧⲉϩⲛⲁϥ ⲇⲉ ⲙ̀ⲫⲛⲟⲩϯ ⲡⲉ ⲡⲟⲩϫⲁⲓ ⲙ̀ⲡⲓⲥⲱⲛⲧ ⲧⲏⲣϥ ⲛ̀ⲗⲟⲅⲓⲕⲟⲛ ⲫⲁⲓ ⲉⲧϣⲟⲡ ϧⲉⲛ ⲛⲓϫⲟⲙ ⲛ̀ⲛⲟⲉⲣⲟⲛ ⲉⲧ ϧⲉⲛ ⲧⲫⲉ ⲫⲁⲓ ⲉⲧⲉⲛⲧⲱⲃϩ ϩⲱⲛ ⲉⲑⲣⲉϥϣⲱⲡⲓ ⲛⲁⲛ ϩⲓϫⲉⲛ ⲡⲕⲁϩⲓ. ⲡⲉⲛⲱⲓⲕ ⲛ̀ⲧⲉ ⲣⲁⲥϯ ⲡⲉ ϯⲕⲗⲏⲣⲟⲛⲟⲙⲓⲁ ⲛ̀ⲧⲉ ⲫⲛⲟⲩϯ ⲉⲛⲧⲱⲃϩ ϯⲛⲟⲩ ⲉⲑⲣⲉϥϯ ⲛⲁⲛ ⲙ̀ⲡⲉⲥⲁ̀ⲣⲏⲃ ⲙ̀ⲫⲟⲟⲩ ⲉⲧⲉ ⲫⲁⲓ ⲡⲉ ϫⲉ ϧⲉⲛ ⲡⲁⲓⲉⲛⲉϩ ⲛ̀ⲧⲉ ⲡⲉⲥϩⲗⲟϫ ϣⲱⲡⲓ ⲛ̀ϧⲏⲧⲉⲛ ϩⲏ ⲛⲉⲙ ⲡⲉⲥϭⲓϣϣⲱⲟⲩ.</em></p>
					<p class="footnote">1. «De plus grands que nous».</p>
					<p><em>ⲟⲩⲟϩ ⲭⲁ ⲛⲏ ⲉⲧⲉⲣⲟⲛ ⲛⲁⲛ ⲉⲃⲟⲗ: ⲡⲭⲱ ⲉⲃⲟⲗ ⲛ̀ⲧⲉ ⲛⲓⲛⲟⲃⲓ ⲡⲉ ⲡⲓϫⲓⲛⲉⲣⲣⲉⲙϩⲉ ⲉⲃⲟⲗϩⲁ ⲛⲓⲡⲁⲑⲟⲥ ⲛⲉⲙ ϯϫⲓⲛⲉⲣϫⲱⲣⲓ ⲛ̀ⲧⲉ ϯⲯⲩⲭⲏ ⲟⲩⲃⲉ ⲫⲛⲟⲃⲓ ⲛⲉⲙ ⲟⲩϫⲓⲛⲉⲣϩⲉⲗϫⲉ ⲉϧⲟⲩⲛ ⲉⲛⲉⲛⲉⲣⲏⲟⲩ ⲙ̀ⲫⲣⲏϯ ⲉⲧⲉϥⲧⲁⲙⲟ ⲙ̀ⲙⲟⲛ ⲉⲫⲁⲓ ⲛ̀ϫⲉ ⲡⲓⲥⲁϫⲓ ⲉⲑⲛⲏⲟⲩ ⲙⲉⲛⲉⲛⲥⲁ ⲫⲁⲓ, ϫⲉ ⲙ̀ⲫⲣⲏϯ ϩⲱⲛ ⲉⲧⲉⲛⲭⲱ ⲉⲃⲟⲗ ⲛ̀ⲛⲉⲛⲉⲣⲏⲟⲩ: ⲡⲓⲭⲱ ⲉⲃⲟⲗ ⲇⲉ ⲛ̀ⲛⲏ ⲉⲧⲉ ⲟⲩⲟⲛⲧⲁⲛ ⲉⲣⲱⲟⲩ ⲡⲉ ⲡⲓϫⲓⲛϣⲧⲉⲙⲉⲣⲫⲙⲉⲩⲓ ⲛ̀ϯⲕⲁⲕⲓⲁ ⲟⲩⲃⲉ ⲛⲏ ⲉⲧⲁⲩϯϫⲱⲛⲧ ⲛⲁⲛ. ⲙ̀ⲡⲉⲣⲉⲛⲧⲉⲛ ⲉϧⲟⲩⲛ ⲉⲡⲓⲣⲁⲥⲙⲟⲥ. ⲉⲧⲉ ⲫⲁⲓ ⲡⲉ ⲉϣⲧⲉⲙⲑⲣⲉⲛⲧⲏⲓⲧⲉⲛ ⲙ̀ⲙⲁⲩⲁⲧⲉⲛ ⲉ ϩⲁⲛⲡⲓⲣⲁⲥⲙⲟⲥ ⲁϭⲛⲉ ⲫⲟⲩⲱϣ ⲙ̀ⲫⲛⲟⲩϯ. ⲁⲗⲗⲁ ⲛⲁϩⲙⲉⲛ ⲉⲃⲟⲗϩⲁ ⲡⲓⲡⲉⲧϩⲱⲟⲩ ⲉⲧⲉ ⲫⲁⲓ ⲡⲉ ϫⲉ ⲁⲥϣⲁⲛⲣⲁⲛⲁϥ ⲙ̀ⲡⲉⲛⲛⲟⲩϯ ⲉ ⲉⲛⲧⲉⲛ ⲉϧⲟⲩⲛ ⲉⲡⲓⲡⲓⲣⲁⲥⲙⲟⲥ, ⲛ̀ⲧⲉϥϯⲛⲁⲛ ⲛ̀ϯϫⲟⲙ ⲉϣⲧⲉⲙϩⲉⲓ ⲛ̀ϧⲏⲧϥ ⲟⲩⲇⲉ ⲉϣⲧⲉⲙϫⲟⲗϥ ⲉⲃⲟⲗ. ϫⲉ ⲑⲱⲕ ⲧⲉ ϯϫⲟⲙ ⲉⲧⲉ ⲫⲁⲓ ⲡⲉ ⲡϣⲏⲣⲓ. ⲛⲉⲙ ϯⲙⲉⲧⲟⲩⲣⲟ ⲉⲧⲉ ⲡⲓⲡⲛⲉⲩⲙⲁ ⲉⲑⲟⲩⲁⲃ ⲡⲉ. ϣⲁ ⲉⲛⲉϩ ⲛ̀ⲧⲉ ⲛⲓⲉⲛⲉϩ ⲁⲙⲏⲛ.</em></p>
				</div>
				<div>
					<h4 id="chrestomathie_saint_michel">Exorde du panégyrique de l'archange Saint Michel par Théodose, patriarche d'Alexandrie<sup class="footnote">1</sup>.</h4>
					<p><em>Ⲁⲛⲟⲕ ϯϫⲓⲙⲓ ⲛ̀ⲧⲁⲣⲭⲏ ⲙ̀ⲡⲓⲥⲁϫⲓ ⲉⲃⲟⲗ ϧⲉⲛ ⲫⲏ ⲉⲧⲟⲓ ⲛ̀ⲥⲟⲗⲥⲉⲗ ⲛⲏⲓ ϩⲓ ⲛⲟⲙϯ ϧⲉⲛ ϩⲱⲃ ⲛⲓⲃⲉⲛ ⲫⲏ ⲉⲧⲥⲱⲟⲩⲛ ⲙ̀ⲡⲕⲁϩⲓ ⲧⲏⲣϥ ⲟⲩⲟϩ ϥϧⲟⲧϧⲉⲧ ⲛ̀ⲛⲓϭⲗⲱⲧ ⲫⲏ ⲉⲧⲟⲩⲱⲛ ⲙ̀ⲫⲣⲟ ⲙ̀ⲡⲓⲥⲁϫⲓ ⲛ̀ⲟⲩⲟⲛ ⲛⲓⲃⲉⲛ ⲉⲧⲕⲱϯ ϧⲉⲛ ⲟⲩⲥⲡⲟⲩⲇⲏ. ⲛⲓⲙ ⲡⲉ ⲫⲁⲓ. ⲛ̀ⲑⲟϥ ⲡⲉ ⲡⲗⲟⲅⲟⲥ ⲙ̀ⲫϯ ⲫⲁⲓ ⲉⲧⲉ ⲁⲛⲟⲕ ϯⲫⲱϣ ⲙ̀ⲡⲉϥⲥⲱⲙⲁ ϧⲉⲛ ⲧⲁϫⲓϫ ⲟⲩⲟϩ ϯϫⲱϣ ⲙ̀ⲡⲉϥⲥⲛⲟϥ ⲉⲧⲧⲁⲓⲏⲟⲩⲧ ⲉ ⲡⲓⲡⲟⲧⲏⲣⲓⲟⲛ ⲟⲩⲟϩ ϯϯ ⲙ̀ⲙⲟϥ ⲛ̀ⲛⲏ ⲉⲑⲛⲁϩϯ ⲉⲣⲟϥ. ⲛ̀ⲑⲟϥ ⲡⲉ ⲡⲁϭⲟⲓⲥ ⲟⲩⲟϩ ⲡⲁⲛⲟⲩϯ ⲓ︤ⲏ︦ⲥ︥ ⲡⲭ︤ⲥ︥ ⲡⲓⲥⲱⲧⲏⲣ ⲙ̀ⲡⲧⲏⲣϥ ⲫⲏ ⲉⲧⲱϣ ⲉⲃⲟⲗϧⲉⲛ ⲣⲱϥ ⲛ̀ⲁⲗⲏⲑⲓⲛⲟⲛ ⲫⲏ ⲉⲧϥⲓ ⲫⲣⲱⲟⲩϣ ϧⲁ ϯⲙⲉⲧⲣⲱⲙⲓ  ⲧⲏⲣⲥ ⲫⲏ ⲉⲧⲙⲉϩ ⲛ̀ⲛⲁⲓ ⲛⲉⲙ ⲙⲉⲧϣⲁⲛⲑⲙⲁϧⲧ ⲉϧⲟⲩⲛ ⲉⲧϩⲓⲕⲱⲛ ⲙ̀ⲫϯ. ⲛⲓⲙ ⲡⲉ ⲫⲁⲓ. ⲫⲁⲓ ⲡⲉ ⲡⲓⲁⲣⲭⲏⲁⲅⲅⲉⲗⲗⲟⲥ ⲉⲑⲟⲩⲁⲃ ⲙⲏⲭⲁⲏⲗ ⲡⲁⲣⲭⲏⲅⲟⲩⲥ ⲛ̀ⲧⲉ ⲧϫⲟⲙ ⲛⲛⲓⲫⲏⲟⲩⲓ.</em></p>
					<p class="footnote">1. Saint Michel the Archangel… edited by <i>Wallis Budge</i>. London 1894, p. 2.</p>
					<p><em>ⲁⲗⲗⲁ ϯϯϩⲟ ⲉⲣⲱⲧⲉⲛ ⲛⲁⲙⲉⲛⲣⲁϯ ⲛⲉⲙ ⲛⲁϣⲏⲣⲓ ⲙ̀ⲙⲉⲛⲣⲓⲧ ⲛ̀ⲧⲉ ⲡⲓⲥⲁϫⲓ ϩⲓⲛⲁ ⲉⲑⲣⲉⲧⲉⲛϯ ⲧⲟⲧⲉⲛ ⲛⲉⲙⲏⲓ ϧⲉⲛ ⲧⲁⲓⲛⲓϣϯ ⲛ̀ⲁⲣⲭⲏ ⲙⲏⲡⲟⲧⲉ ⲛ̀ⲧⲁϩⲓⲧⲟⲧ ⲉ ⲡⲁⲓⲛⲓϣϯ ⲙ̀ⲡⲉⲗⲁⲅⲟⲥ ⲫⲏ ⲉⲧⲉ ⲙ̀ⲙⲟⲛ ⲁⲩⲣⲏϫϥ ⲛ̀ⲧⲁϥ ⲟⲩⲟϩ ⲙ̀ⲙⲟⲛ ϣϫⲟⲙ ⲙ̀ⲙⲟⲓ ⲉ ⲥⲱⲕ ⲛ̀ⲧⲁⲕⲟⲩϫⲓ ⲛ̀ⲕⲩⲃⲱⲧⲟⲥ ⲉ ⲡⲓⲭⲣⲟ ϫⲉ ⲟⲩⲏⲓ ⲧⲉⲧⲉⲛⲥⲱⲟⲩⲛ ⲛ̀ⲧⲁⲙⲉⲧϩⲏⲕⲓ ⲧⲏⲣⲟⲩ ⲟⲩⲟϩ ϫⲉ ⲙ̀ⲙⲟⲛⲧⲏⲓ ⲛ̀ϩⲗⲓ ϧⲉⲛ ⲧⲁⲙⲉⲧⲓⲉⲃϣⲱⲧ ϩⲓⲛⲁ ⲛ̀ⲧⲁⲱⲃⲧ<sup class="footnote">1</sup> ⲛ̀ⲟⲩⲡⲓϣϯ ⲛ̀ⲕⲩⲃⲱⲧⲟⲥ ⲉ ⲟⲩⲟⲛϣϫⲟⲙ ⲙ̀ⲙⲟⲥ ⲉ ⲉⲣϫⲓⲛⲓⲟⲣ ϧⲉⲛ ⲫⲓⲟⲙ ⲉⲙⲁϣⲱ ⲟⲩⲟϩ ⲛ̀ⲧⲉⲥϥⲁⲓ ϧⲁ ⲧϧⲣⲉϣⲓ ⲛ̀ⲛⲓⲑⲏⲟⲩ. ⲁⲗⲗⲁ ⲟⲩⲕⲟⲩϫⲓ ⲡⲉ ⲡⲓⲁⲃⲓⲛ ⲟⲩⲟϩ ⲟⲩⲕⲟⲩϫⲓ ⲡⲉ ϯⲕⲩⲃⲱⲧⲟⲥ ⲟⲩⲛ ⲉⲧⲉ ⲛ̀ⲧⲏⲓ ϯⲉⲣϩⲟϯ ⲙⲏⲡⲟⲧⲉ ⲛ̀ⲧⲁⲓ̀ ⲉⲃⲟⲗ ϧⲉⲛ ⲧⲁⲓⲗⲩⲙⲛⲏ ⲉⲧⲉ ⲙ̀ⲙⲟⲛ ⲗⲩⲙⲏⲛ ⲛ̀ⲧⲁⲥ ϣⲁ ⲕⲉⲗⲩⲙⲛⲏ ⲉⲥϣⲑⲉⲣⲑⲱⲣ ⲛ̀ⲧⲉ ⲛⲓⲑⲏⲟⲩ ⲧⲱⲟⲩⲛ ⲉϫⲱⲓ ⲟⲩⲟϩ ⲛ̀ⲧⲉ ⲛⲓϩⲱⲓⲙⲓ ⲛⲉⲙ ⲛⲓϫⲟⲗ ϩⲓⲧ ⲉ ⲑⲁⲗⲁⲥⲥⲁ ⲛ̀ϯⲥⲱⲟⲩⲛ ⲛ̀ⲛⲏⲃⲓ ⲁⲛ ϫⲉ ϩⲓⲛⲁ ⲛ̀ⲧⲁⲛⲟϩⲉⲙ ⲛ̀ⲧⲁⲯⲩⲭⲏ ⲙ̀ⲙⲁⲩⲁⲧⲥ ⲉ ⲡⲓⲭⲣⲟ.</em></p>
					<p><em>ⲧⲟⲧⲉ ⲟⲩⲟⲛ ⲛⲓⲃⲉⲛ ⲛⲁϫⲟⲥ ϫⲉ ⲁ ⲫⲁⲓ ϫⲓⲙⲓ ⲛ̀ ⲟⲩϩⲙⲟⲧ ϧⲁⲧⲉⲛ ⲫϯ ϫⲉ ⲁϥⲛⲟϩⲉⲙ ϫⲉ ⲟⲩⲏⲓ ⲧⲯⲩⲭⲏ ⲙ̀ⲡⲓⲣⲱⲙⲓ ⲛ̀ⲧⲟⲧϥ ⲥⲧⲁⲓⲏⲟⲩⲧ ⲉϩⲟⲧⲉ ⲡⲓⲕⲟⲥⲙⲟⲥ ⲧⲏⲣϥ ⲉⲧⲙⲉϩ ⲛ̀ⲛⲟⲩⲃ ϩⲓ ϩⲁⲧ. ⲉⲑⲃⲉ ⲫⲁⲓ ϯⲉⲣϩⲟϯ ⲙⲏⲡⲱⲥ ⲛ̀ⲧⲁϩⲓⲟⲩⲓ ⲛ̀ⲧⲁⲯⲩⲭⲏ ⲟⲩⲟϩ ϯⲉⲙⲓ ϫⲉ ⲧⲁⲕⲩⲃⲱⲧⲟⲥ ϫⲱϫⲉⲃ ⲟⲩⲟϩ ⲧⲁⲓⲉⲃϣⲱⲧ ⲟⲩⲕⲟⲩϫⲓ ⲡⲉ ⲟⲩⲟϩ ϯⲉⲙⲓ ⲁⲛⲟⲕ ⲛ̀ⲛⲏⲃⲓ ⲁⲛ ⲙⲏⲡⲟⲧⲉ ⲛ̀ⲧⲁϩⲓⲧⲟⲧ ⲉ ⲑⲁⲗⲁⲥⲥⲁ ⲛ̀ⲧⲁϣⲧⲉⲙⲧⲁⲥⲑⲟⲓ ϧⲉⲛ ⲟⲩϩⲓⲣⲏⲛⲏ. ⲟⲩⲟϩ ⲁⲛⲟⲕ ⲁⲓϣⲁⲛϥⲁⲓ ϧⲁ ⲛⲓϧⲓⲥⲓ ⲛ̀ⲧⲉ ⲫⲓⲟⲙ ⲛⲉⲙ ⲛⲓϩⲱⲓⲙⲓ ⲛ̀ϯⲛⲁϣϥⲁⲓ ⲁⲛ ϧⲁ ⲟⲩϣⲫⲓⲧ ⲛ̀ⲧⲉ ⲫⲏ ⲉⲑⲛⲁϯϣⲱϣ ⲛⲏⲓ ⲛ̀ⲥⲉϫⲟⲥ ϫⲉ ⲱ ⲡⲓⲁⲧⲉⲙⲓ ⲛ̀ⲣⲱⲙⲓ ⲛⲓⲙ ⲡⲉ ⲫⲏ ⲉⲧⲁϥⲉⲣⲁⲛⲁⲅⲕⲁⲍⲓⲛ ⲙ̀ⲙⲟⲕ ⲉⲑⲣⲉⲕⲓ̀ⲣⲓ ⲥⲁⲡϣⲱⲓ ⲛ̀ⲧⲉⲕϫⲟⲙ ⲓⲥϫⲉ ⲕⲉⲙⲓ ϫⲉ ⲕⲟⲓ ⲛ̀ϩⲏⲕⲓ ⲟⲩⲟϩ ⲙ̀ⲙⲟⲛ ϩⲗⲓ ⲛ̀ⲧⲟⲧⲕ ⲙ̀ⲡⲉⲣⲓ̀ⲣⲓ ⲥⲁⲡϣⲱⲓ ⲛ̀ⲧⲉⲕϫⲟⲙ. ⲁⲗⲗⲁ ϩⲁⲛⲙⲏϣ ⲛⲉ ⲛⲓϣⲱⲧ ⲡⲱⲥ ⲙ̀ⲡⲉⲕϯ ⲛⲱⲟⲩ ⲛ̀ⲧⲉⲕⲕⲟⲩϫⲓ ⲙ̀ⲡⲉⲕⲓⲉⲃϣⲱⲧ ⲉⲑⲣⲟⲩⲉⲣϣⲱⲧ ⲛ̀ϧⲏⲧⲥ ϩⲓⲛⲁ ⲛ̀ⲧⲉⲕϭⲓ ⲙ̀ⲡⲓϫⲫⲟ ⲛⲉⲙ ϯⲙⲉⲧⲓⲉⲃϣⲱⲧ ⲛⲉⲙ ϯⲕⲩⲃⲱⲧⲟⲥ ⲟⲩⲛ ⲟⲩⲟϩ ⲁⲕⲛⲟϩⲉⲙ ⲛ̀ⲧⲉⲕⲯⲩⲭⲏ ⲛⲉⲙ ϯⲕⲩⲃⲧⲱⲟⲥ ⲛⲉⲙ ⲡⲉⲧⲉⲛⲧⲁⲕ ⲟⲩⲛ ϧⲉⲛ ⲟⲩϩⲓⲣⲏⲛⲏ ⲉϣⲱⲡ ⲕⲉⲙⲓ ⲛ̀ⲛⲏⲃⲓ ⲁⲛ.</em></p>
					<p class="footnote">1. Pour <em>ⲱⲡⲧ</em> «charger».</p>
					<p><em>ⲁⲛⲟⲕ ⲇⲉ ϯⲛⲁⲧⲁⲙⲱⲧⲉⲛ ⲱ ⲛⲁⲥⲛⲏⲟⲩ ϫⲉ ⲁϣ ⲧⲉ ϯⲕⲩⲃⲱⲧⲟⲥ ⲓⲉ ⲡⲉ ⲟⲩ ⲡⲓⲁⲃⲓⲛ. ϯⲕⲩⲃⲱⲧⲟⲥ ⲇⲉ ⲧⲥⲁⲣⲝ ⲛ̀ⲣⲉϥⲉⲣⲛⲟⲃⲓ ⲑⲁⲓ ⲉⲧⲉ ⲙ̀ⲡⲓⲉⲣⲟⲓⲕⲟⲓⲛⲟⲙⲓⲛ ⲙ̀ⲙⲟⲥ ⲛ̀ⲕⲁⲗⲱⲥ. ⲡⲓⲁⲃⲓⲛ ⲇⲉ ⲡⲉ ⲡⲁϩⲏⲧ ⲫⲁⲓ ⲉⲧⲉ ⲙ̀ⲙⲟⲛ ⲉⲙⲓ ⲛ̀ϧⲏⲧϥ ⲟⲩⲇⲉ ⲛⲏⲃⲓ ⲉⲡϣⲱⲓ ⲟⲩⲟϩ ⲡⲓⲛⲏⲃⲓ ⲉⲡϣⲱⲓ ⲉ ϯⲥⲱⲟⲩⲛ ⲙ̀ⲙⲟϥ ⲁⲛ ⲛⲁⲓ ⲛⲉ ⲛⲓⲅⲣⲁⲫⲏ ⲉⲧⲉ ⲙ̀ⲡⲓⲥⲟⲩⲟⲛⲟⲩ. ⲉⲑⲃⲉ ⲫⲁⲓ ⲛ̀ⲑⲱⲧⲉⲛ ⲧⲉⲧⲉⲛⲥⲁϫⲓ ⲛⲉⲙⲏⲓ ⲙ̀ⲫⲟⲟⲩ ϩⲓⲛⲁ ⲉⲑⲣⲓⲉⲣⲥⲁⲡϣⲱⲓ ⲛ̀ⲧⲁϫⲟⲙ ⲙⲁⲗⲓⲥⲧⲁ ⲫⲏ ⲉ ⲧⲉⲧⲉⲛⲉⲣⲁⲛⲁⲅⲕⲁⲍⲓⲛ ⲙ̀ⲙⲟⲓ ⲉⲑⲣⲓⲥⲁϫⲓ ⲉ ⲡⲉϥⲧⲁⲓⲟ ⲛⲉⲙ ⲫⲁ ⲡⲉϥϭⲟⲓⲥ ⲟⲩⲉⲃⲟⲗϧⲉⲛ ⲡⲕⲁϩⲓ ⲛⲉⲙⲁⲛ ⲁⲛ ⲡⲉ ⲁⲗⲗⲁ ⲟⲩⲉⲃⲟⲗϧⲉⲛ ⲧⲫⲉ ⲡⲉ. ⲛ̀ⲟⲩⲥⲁⲣⲕⲓⲛⲟⲛ ⲁⲛ ⲡⲉ ⲁⲗⲗⲁ ⲟⲩⲁⲥⲱⲙⲁⲧⲟⲥ ⲡⲉ ⲟⲩⲟⲩⲱⲓⲛⲓ ⲡⲉ. ⲟⲩⲑⲁⲙⲓⲟ ⲁⲛ ⲡⲉ ⲉⲃⲟⲗ ϧⲉⲛ ⲡⲓⲟⲙⲓ ⲁⲗⲗⲁ ⲟⲩⲡ︤ⲛ︦ⲁ︥ ⲉϥⲟⲩⲁⲃ ⲡⲉ ⲛ̀ⲟⲩⲉⲃⲟⲗ ϧⲉⲛ ⲛⲓⲇⲓⲁⲕⲱⲛ ⲛ̀ⲧⲉ ⲡⲕⲁϩⲓ ⲁⲛ ⲡⲉ ⲁⲗⲗⲁ ⲟⲩⲇⲓⲁⲕⲱⲛ ⲉⲃⲟⲗ ϧⲉⲛ ⲟⲩϣⲁϩ ⲛ̀ϩⲣⲱⲙ.</em></p>
					<p><em>ⲟⲩⲁⲣⲭⲱⲛ ⲛ̀ⲧⲉ ⲡⲕⲁϩⲓ ⲁⲛ ⲡⲉ ⲁⲗⲗⲁ ⲟⲩⲁⲣⲭⲏⲁⲅⲅⲉⲗⲟⲥ ⲛ̀ⲧⲉ ⲧϫⲟⲙ ⲛ̀ⲧⲉ ⲛⲓⲫⲏⲟⲩⲓ ⲡⲉ. ⲛ̀ⲟⲩⲁⲣⲭⲏⲥⲧⲣⲁⲧⲩⲅⲟⲩⲥ ⲛ̀ⲧⲉ ⲡⲕⲁϩⲓ ⲁⲛ ⲡⲉ ⲫⲁⲓ ⲉⲧⲉϥⲛⲁⲕⲟⲣϥϥ ⲛ̀ϫⲉ ⲡⲉϥⲟⲩⲣⲟ ϧⲉⲛ ⲡⲓⲛⲁⲩ ⲉⲧⲉϥⲟⲩⲱϣ ⲁⲗⲗⲁ ⲟⲩⲁⲣⲭⲏⲥⲧⲣⲁⲧⲩⲅⲟⲩⲥ ⲛ̀ⲧⲉ ⲧϫⲟⲙ ⲛ̀ⲛⲓⲫⲏⲟⲩⲓ ϥⲙⲏⲛ ⲉⲃⲟⲗ ⲛⲉⲙ ⲡⲉϥⲟⲩⲣⲟ ϣⲁ ⲉⲛⲉϩ. ⲁϥⲥⲁϫⲓ ⲁⲛ ϧⲁ ⲡⲧⲁⲕⲟ ⲛ̀ⲛⲓⲯⲩⲭⲏ ⲁⲗⲗⲁ ⲟⲩⲣⲉϥⲉⲣⲡⲣⲉⲥⲃⲉⲩⲓⲛ ϧⲁ ⲡⲛⲟϩⲉⲙ ⲛ̀ⲛⲉⲛⲯⲏⲭⲏ ⲛⲉⲙ ⲛⲉⲛⲥⲱⲙⲁ ⲛ̀ⲥⲏⲟⲩ ⲛⲓⲃⲉⲛ ϧⲁⲧⲉⲛ ⲫϯ ⲡⲉⲛⲣⲉϥⲑⲁⲙⲓⲟ. ⲛ̀ⲟⲩⲣⲉϥⲥⲉⲙⲓ ⲁⲛ ⲁⲗⲗⲁ ⲟⲩϥⲁⲓⲣⲱⲟⲩϣ ϧⲁ ⲡⲧⲏⲣϥ. ⲛ̀ⲟⲩⲙⲁⲥⲧⲉⲣⲱⲙⲓ ⲁⲛ ⲁⲗⲗⲁ ⲟⲩⲙⲉⲛⲣⲓⲧ ⲛ̀ⲧⲉ ⲧϩⲓⲕⲱⲛ ⲙ̀ⲫϯ ⲧⲏⲣⲟⲩ. ⲛ̀ⲟⲩϫⲁϫⲓ ⲛ̀ⲧⲁⲛ ⲁⲛ ⲡⲉ ⲁⲗⲗⲁ ϥⲟⲓ ⲛ̀ϩⲓⲣⲏⲛⲏ ⲛⲉⲙ ⲟⲩⲟⲛ ⲛⲓⲃⲉⲛ. ⲛ̀ⲟⲩⲁⲧⲛⲁⲓ ⲁⲛ ⲡⲉ ⲁⲗⲗⲁ ⲟⲩⲣⲉϥϣⲉⲛϩⲏⲧ ⲡⲉ ⲉⲣⲉ ⲑⲙⲉⲧⲛⲁⲏⲧ ⲙ̀ⲫϯ ϣⲟⲡ ⲛ̀ϧⲏⲧϥ ϫⲉ ⲫⲏ ⲉⲧⲉⲣⲉⲧⲓⲛ ϣⲁϥϭⲓ ⲫⲏ ⲉⲧⲕⲱϯ ϣⲁϥϫⲓⲙⲓ ⲟⲩⲟϩ ⲫⲏ ⲉⲧⲕⲱⲗϩ ⲥⲉⲛⲁⲟⲩⲱⲛ ⲛⲁϥ.</em></p>
					<p><em>ⲟⲩⲟϩ ⲁⲛⲟⲕ ϩⲱ ⲉⲧⲁⲓⲛⲁⲩ ⲉ ⲧϫⲓⲛϯ ⲙ̀ⲡⲁϭⲥ ϧⲉⲛ ⲟⲩⲣⲁϣⲓ ⲁⲓϩⲓⲧⲟⲧ ⲟⲩⲛ ⲉⲣⲟϥ ⲙ̀ⲫⲟⲟⲩ ⲁⲧϭⲛⲉ ⲙⲉⲧⲁⲣⲕⲟⲥ. ⲉⲓⲉⲣⲉⲧⲓⲛ ϩⲓⲛⲁ ⲛ̀ⲧⲁϭⲓ ⲛ̀ⲟⲩⲙⲏϣ ⲟⲩⲟϩ ⲉⲓⲕⲱⲗϩ ϩⲓⲛⲁ ⲛ̀ⲥⲉⲁⲟⲩⲱⲛ ⲛⲏⲓ ⲁⲗⲗⲁ ϥⲛⲁϫⲟⲥ<sup class="footnote">1</sup>: ⲛⲑⲟⲕ ⲱ ⲫⲏ ⲉⲑⲙⲉϩ ⲛ̀ⲁⲣⲉⲧⲏ ⲟⲩⲟϩ ϥⲙⲉⲓ ⲛ̀ϯⲥⲃⲱ ϫⲉ ⲟⲩ ϩⲁⲣⲁ ⲡⲉ ⲉⲧⲉⲕϣⲓⲛⲓ ⲛ̀ⲥⲱϥ ⲛ̀ⲧⲟⲧϥ ⲙ̀ⲫⲟⲟⲩ ⲙ̀ⲉⲛⲉⲛⲥⲁ ⲑⲣⲉⲕⲉⲣϣⲟⲣⲡ ⲛ̀ⲧⲉⲕϫⲱ. ⲁⲕⲕⲏⲛ ⲛ̀ϫⲱ ⲛ̀ⲟⲩⲉⲩⲉⲅⲕⲱⲙⲓⲟⲛ ⲉϫⲉⲛ ϯⲣⲟⲙⲡⲓ ⲙ̀ⲃⲉⲣⲓ ⲛⲉⲙ ⲧⲁⲣⲭⲏ ⲛ̀ⲛⲓϣⲁⲓ ⲛ̀ⲧⲉ ⲡϭⲥ ⲧⲏⲣⲟⲩ ⲟⲩⲟϩ ⲡⲁⲓⲣⲏϯ ⲟⲩⲛ ⲁⲕϫⲱ ⲛ̀ⲕⲉⲗⲟⲅⲟⲥ ⲉϫⲉⲛ ⲫⲏ ⲉⲧⲉ ⲙ̀ⲡⲉ ⲟⲩⲟⲛ ⲧⲱⲛϥ ϧⲉⲛ ⲛⲓⲙⲓⲥⲓ ⲛ̀ⲧⲉ ⲛⲓϩⲓⲟⲙⲓ ⲉⲛⲁⲁϥ ⲉϩⲟⲧⲉⲣⲟϥ ⲡⲥⲩⲛⲅⲉⲛⲏⲥ ⲙ̀ⲡⲭ︤ⲥ︥ ⲡⲓⲁⲅⲓⲟⲥ ⲓⲱⲁⲛⲛⲏⲥ ⲡⲓⲣⲉϥϯⲱⲙⲥ ⲡϣⲫⲏⲣ ⲙ̀ ⲡⲓⲡⲁⲧϣⲉⲗⲉⲧ ⲉⲑⲟⲩⲁⲃ. ⲙⲏ ⲕⲉⲙⲓ ⲁⲛ ⲱ ⲡⲁⲓⲱⲧ ϫⲉ ⲛⲁⲛⲉ ⲡⲓϣⲓ ϧⲉⲛ ϩⲱⲃ ⲛⲓⲃⲉⲛ ⲙ̀ⲫⲣⲏϯ ⲉ ⲁⲕⲟⲩⲱⲙ ⲓⲉ ⲛ̀ⲧⲉⲕⲥⲱ ⲓⲉ ⲛ̀ⲧⲉⲕϣⲗⲏⲗ ⲭⲁⲟⲩⲁϣ ⲡⲓϣⲓ ϧⲉⲛ ϩⲱⲃ ⲛⲓⲃⲉⲛ ⲙ̀ⲫⲣⲏϯ ⲉⲧⲉϥϫⲱ ⲙ̀ⲙⲟⲥ ⲛ̀ϫⲉ ⲡⲉⲛⲥⲁϧ ⲛ̀ⲁⲡⲟⲥⲧⲟⲗⲟⲥ ⲡⲁⲩⲗⲟⲥ ϫⲉ ϯⲁⲥⲕⲩⲥⲓⲥ ⲛ̀ⲧⲉ ⲫϯ ⲟⲩⲛⲓϣϯ ⲡⲉ ϧⲉⲛ ⲡⲓϩⲏⲟⲩ ⲁⲕϣⲁⲛϫⲱⲕ ⲉⲃⲟⲗ ⲛ̀ⲧⲉⲕⲧⲱⲟⲩⲛ ϧⲁⲣⲟⲥ.</em></p>
					<p><em>ⲁⲛⲟⲕ ⲇⲉ ϯⲛⲁⲉⲣⲟⲩⲱ ⲛⲁⲕ ⲟⲩⲟϩ ⲛ̀ⲧⲁϫⲟⲥ ⲛⲁⲕ ⲱ ⲡⲁⲙⲉⲛⲣⲓⲧ ϫⲉ ⲁⲕⲥⲁϫⲓ ⲛ̀ⲕⲁⲗⲱⲥ ⲟⲩⲟϩ ⲁⲕⲟⲩⲱⲛϩ ⲛ̀ⲟⲩϥⲓⲣⲱⲟⲩϣ ⲉⲃⲟⲗ ⲁⲗⲗⲁ ϯⲛⲁⲉⲣⲧⲟⲗⲙⲁⲛ ⲟⲩⲟϩ ⲛ̀ⲧⲁϫⲟⲥ ⲙ̀ⲫⲣⲏϯ ⲙ̀ⲡϣⲫⲏⲣ ⲙ̀ⲡϭⲥ ⲁⲃⲣⲁⲁⲙ ⲡⲁⲣⲭⲱⲛ ⲛ̀ⲛⲓⲡⲁⲧⲣⲓⲁⲣⲭⲏⲥ ⲫⲏ ⲉⲧⲁϥⲉⲣⲓⲱⲧ ⲛ̀ⲟⲩⲙⲏϣ ⲛ̀ⲉⲑⲛⲟⲥ ⲉⲧⲁϥϫⲟⲥ ⲙ̀ⲫϯ ϫⲉ ⲓⲥϫⲉ ⲟⲩⲟⲛ ϣϫⲟⲙ ⲛ̀ⲥⲁϫⲓ ⲛⲉⲙ ⲡⲁϭⲥ ⲙ̀ⲡⲁⲓⲕⲉⲥⲟⲛ ⲟⲩⲟϩ ⲕⲁⲛ ⲫⲁⲓ ⲟⲩϩⲟⲩⲟⲥⲁϫⲓ ⲛ̀ⲧⲏⲓ ⲉⲑⲣⲓⲧⲉⲛⲑⲱⲛⲧ ⲉ ⲡϣⲫⲏⲣ ⲛ̀ⲫϯ ⲁⲗⲗⲁ ⲁⲛⲟⲕ ⲉⲓⲉⲉⲣⲧⲟⲗⲙⲁⲛ ϣⲁ ⲅ̅ ⲛ̀ⲥⲟⲡ ϩⲱⲗⲟⲥ ⲟⲩⲟϩ ϥⲛⲁⲧⲁⲥⲑⲟⲓ ⲁⲛ. ϫⲉ ⲟⲩⲏⲓ ⲛ̀ⲑⲟϥ ⲡⲉ ⲟⲩⲛⲟⲩϯ ⲛ̀ⲟⲩⲱⲧ ⲟⲩⲟϩ ⲟⲩϭⲥ ⲛ̀ⲟⲩⲱⲧ ⲟⲩⲟϩ ⲑⲱϥ ⲧⲉ ϯⲙⲉⲧϣⲁⲛⲁϩⲑⲏϥ ⲉⲑⲙⲏⲛ ⲉⲃⲟⲗ ϣⲁ ⲉⲛⲉϩ. ϧⲉⲛ ⲫⲁⲓ ϯⲑⲱⲧ ⲙ̀ⲡⲉⲕϩⲏⲧ ϫⲉ ⲫϯ ⲫⲏ ⲉⲧⲁϥϩⲟⲛϩⲉⲛ ⲛⲁⲛ ϫⲉ ⲛ̀ⲧⲉⲛⲉⲣⲉⲧⲓⲛ ϩⲓⲛⲁ ⲛ̀ⲧⲉⲛϭⲓ ⲙ̀ⲙⲟⲛ ϫⲉ ⲉⲑⲃⲉ ⲟⲩ ⲧⲉⲧⲉⲛⲉⲣⲉⲧⲓⲛ ⲙ̀ⲙⲟⲓ ⲉⲑⲣⲓⲣⲁⲃⲱ ϧⲉⲛ ⲧⲉⲧⲉⲛⲙⲏϯ ϧⲉⲛ ⲡⲁⲓⲛⲓϣϯ ⲛ̀ϣⲁⲓ ⲉⲧⲫⲱⲣϣ ⲉⲃⲟⲗ ϧⲉⲛ ⲡⲓⲕⲟⲥⲙⲟⲥ ⲧⲏⲣϥ ⲙ̀ⲙⲁⲩⲁⲧϥ ⲁⲛ ⲁⲗⲗⲁ ⲛⲉⲙ ϧⲉⲛ ⲛⲓⲫⲏⲟⲩⲓ. ⲟⲩⲟϩ ⲛ̀ⲑⲱⲧⲉⲛ ⲧⲉⲧⲉⲛⲱϣ ⲉⲃⲟⲗ ⲉϫⲱⲓ ⲛⲓⲕⲟⲩϫⲓ ⲛⲉⲙ ⲛⲓⲛⲓϣϯ ⲛⲓϩⲱⲟⲩⲧ ⲛⲉⲙ ⲛⲓϩⲓⲟⲙⲓ ⲉⲣⲉⲧⲉⲛϫⲱ ⲙ̀ⲙⲟⲥ ϫⲉ ⲧⲉⲛϯϩⲟ ⲉⲣⲟⲕ ⲙ̀ⲡⲉⲣⲭⲁⲣⲱⲕ ⲉⲃⲟⲗ ϩⲁ ⲡⲁⲓⲛⲓϣϯ ⲛ̀ϣⲓⲛⲓ ⲟⲩⲟϩ ⲛ̀ⲧⲉⲕⲧⲁⲙⲟⲛ ⲉ ⲡⲁⲓⲛⲓϣϯ ⲛ̀ϣⲁⲓ ⲛⲉⲙ ⲡⲧⲁⲓⲟ ⲙ̀ⲫⲏ ⲉⲧⲟⲩⲉⲣϣⲁⲓ ⲛⲁϥ ⲛ̀ϧⲏⲧϥ ⲫⲁⲓ ⲉⲧⲉⲣⲡⲣⲉⲥⲃⲉⲩⲓⲛ ϧⲁⲣⲟⲛ ⲧⲏⲣⲉⲛ ϧⲁⲧⲉⲛ ⲫϯ.</em></p>
					<p class="footnote">1. «Mais, dira (le contradicteur)».</p>
				</div>
				<div>
					<h4 id="chrestomathie_saint_macaire">Martyre de Saint Macaire d'Antioche<sup class="footnote">1</sup>.</h4>
					<p>I</p>
					<div>
						<p><em>Ⲡⲓⲁⲅⲓⲟⲥ ⲇⲉ ⲁⲡⲁ ⲙⲁⲕⲁⲣⲓⲟⲥ ⲛⲁϥⲭⲏ ϧⲉⲛ ⲡⲓϣⲧⲉⲕⲟ ⲡⲉ ⲉϥⲧⲱⲃϩ ⲙ̀ⲫϯ ⲙ̀ⲡⲓⲉ̀ϩⲟⲟⲩ ⲛⲉⲙ ⲡⲓⲉ̀ϫⲱⲣϩ ⲟⲩⲟϩ ⲉⲧⲁϥⲉⲙⲓ ϫⲉ ⲡⲓϩⲏⲅⲉⲙⲱⲛ ⲛⲁⲥⲱⲧⲉⲙ ⲉⲣⲟϥ ⲁϥⲧⲱⲃϩ ϧⲉⲛ ⲡⲉϥϩⲏⲧ ⲉϥϫⲱ ⲙ̀ⲙⲟⲥ ϫⲉ ⲡⲁϭⲥ ⲡⲭ︤ⲥ︥ ⲙ̀ⲡⲉⲣⲟⲩⲉⲓ ⲥⲁⲃⲟⲗ ⲙ̀ⲙⲟⲓ ⲁⲗⲗⲁ ⲟϩⲓ ⲉⲣⲁⲧⲕ ⲛⲉⲙⲏⲓ ⲁⲛⲟⲕ ϧⲁ ⲡⲉⲕⲃⲱⲕ.</em></p>
						<p class="footnote">1. Les actes des Martyrs de l'Egypte, par <i>Henri Hyvernat</i>. Paris 1886.</p>
						<p><em>ⲡⲓϩⲏⲅⲉⲙⲱⲛ ⲇⲉ ⲁϥⲉⲣⲕⲉⲗⲉⲩⲓⲛ ⲉⲑⲣⲟⲩⲓⲛⲓ ⲛⲁϥ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲟⲩⲟϩ ⲁⲩⲉⲛϥ ⲙⲡⲉϥⲙ̀ⲑⲟ ⲉⲃⲟⲗ ⲡⲉϫⲁϥ ⲛⲁϥ ϫⲉ ⲛ̀ⲑⲟⲕ ⲡⲉ ⲙⲁⲕⲁⲣⲓⲟⲥ ⲡⲓⲙⲁⲅⲟⲥ ⲫⲏ ⲉⲧϣⲱϣ ⲛ̀ⲛⲓⲛⲟⲩϯ ⲛ̀ⲧⲉ ⲡⲟⲩⲣⲟ ⲉⲕϫⲱ ⲙ̀ⲙⲟⲥ ϫⲉ ϩⲁⲛⲛⲟⲩϯ ⲁⲛ ⲛⲉ ⲉⲕⲉⲣⲙⲁⲅⲓⲁ ϧⲉⲛ ⲟⲩ. ⲙⲁⲧⲁⲙⲟⲓ ⲙ̀ⲡⲁϯⲉⲣⲃⲁⲥⲁⲛⲓⲍⲓⲛ ⲙ̀ⲙⲟⲕ ⲱ ⲡⲓⲧⲁⲗⲉⲡⲱⲣⲟⲥ ⲓⲉ ⲉⲕⲉⲣⲑⲁⲣⲓⲛ ⲛ̀ⲟⲩ ⲓⲉ ⲉⲕⲛⲁϩϯ ⲉⲟⲩ. ⲙⲁⲧⲁⲙⲟⲓ ϧⲉⲛ ⲟⲩⲙⲉⲑⲙⲏⲓ ⲙ̀ⲡⲁϯⲉⲣⲃⲁⲥⲁⲛⲓⲍⲓⲛ ⲙ̀ⲙⲟⲕ ⲟⲩⲟϩ ⲛ̀ⲧⲉⲕⲙⲟⲩ ϧⲉⲛ ⲛⲁϫⲓϫ.</em></p>
						<p><em>ⲡⲉϫⲉ ⲡⲓⲙⲁⲕⲁⲣⲓⲟⲥ ⲙ̀ⲡⲓϩⲏⲅⲉⲙⲱⲛ ϫⲉ ⲁⲛⲟⲕ ⲟⲩⲙⲁⲅⲟⲥ ⲁⲛ ⲟⲩⲇⲉ ⲡⲓⲉϩⲟⲟⲩ ⲉⲧⲁ ⲡⲁⲓⲱⲧ ϧⲟⲕⲧ ⲙ̀ⲙⲁⲧⲟⲓ ϯⲉⲙⲓ ⲉⲣⲟϥ ⲁⲛ ⲟⲩⲇⲉ ⲟⲛ ⲓⲥϫⲉⲛ ⲉⲧⲁⲓⲉⲣⲙⲁⲧⲟⲓ ⲙ̀ⲡⲉ ⲡⲁϩⲏⲧ ⲙ̀ⲧⲟⲛ ⲉⲣⲟⲓ.</em></p>
						<p><em>ⲉⲩⲧⲩⲭⲓⲁⲛⲟⲥ ⲇⲉ ⲡⲉϫⲁϥ ⲛⲁϥ ϫⲉ ⲉⲑⲃⲉ ⲟⲩ ⲙ̀ⲡⲉⲕⲉⲣⲑⲩⲥⲓⲁ ⲓⲥϫⲉⲛ ϣⲟⲣⲡ ⲛ̀ⲧⲉⲕⲉⲣ ⲉⲃⲟⲗ ⲉ ⲛⲁⲓϧⲓⲥⲓ ⲧⲏⲣⲟⲩ ϯⲛⲟⲩ ϫⲉ ⲁⲣⲓⲑⲩⲥⲓⲁ ϩⲏⲡⲡⲉ ⲙ̀ⲙⲟⲛ ⲙⲏϣ ⲛ̀ⲣⲱⲙⲓ ⲕⲱϯ ⲉⲣⲟϥ ⲉⲃⲏⲗ ⲉ ⲛⲁⲓⲙⲁⲧⲟⲓ ⲙ̀ⲙⲁⲩⲁⲧⲟⲩ.</em></p>
						<p><em>ⲡⲉϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲛⲁϥ ϫⲉ ⲟⲩⲕⲟⲩⲛ ⲉⲓϣⲓⲡⲓ ϧⲁⲧϩⲏ ⲛ̀ⲛⲓⲙⲏϣ ⲙ̀ⲡⲓⲉⲣⲑⲩⲥⲓⲁ, ⲙ̀ⲙⲟⲛ, ⲁⲗⲗⲁ ⲉⲓⲉⲣϩⲟϯ ⲛ̀ⲑⲟϥ ϧⲁⲧϩⲏ ⲙ̀ⲫϯ ⲛ̀ⲧⲉ ⲧⲫⲉ ⲡⲁϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥.</em></p>
						<p><em>ⲡⲉϫⲉ ⲡⲓϩⲏⲅⲉⲙⲱⲛ ⲛⲁϥ ϫⲉ ⲙⲏ ⲉⲧⲁⲩⲉⲛⲕ ⲉ ⲡⲁⲓⲙⲁ ⲉϫⲉ ⲟⲩⲙⲏϣ ⲛ̀ⲥⲁϫⲓ ⲁⲗⲗⲁ ⲟⲩϩⲱⲃ ⲛ̀ⲕⲉⲫⲁⲗⲉⲟⲛ ⲡⲉ ⲉϯⲉⲣⲭⲣⲓⲁ ⲙ̀ⲙⲟⲕ ⲛ̀ϧⲏⲧϥ ⲉⲧⲉ ⲫⲁⲓ ⲡⲉ ⲉⲑⲣⲉⲕⲉⲣⲑⲩⲥⲓⲁ ⲛ̀ⲛⲓⲛⲟⲩϯ ⲛ̀ⲧⲉ ⲡⲟⲩⲣⲟ ⲛ̀ⲧⲁⲭⲁⲕ ⲉⲃⲟⲗ ⲛ̀ⲧⲉⲕϣⲉ ⲛⲁⲕ ⲉⲧⲉⲕⲡⲟⲗⲓⲥ ϧⲉⲛ ⲟⲩϩⲓⲣⲏⲛⲏ.</em></p>
						<p><em>ⲁϥⲉⲣⲟⲩⲱ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲡⲉϫⲁϥ ⲛⲁϥ ϫⲉ ⲡⲓⲁⲧϩⲏⲧ ⲉⲛⲁⲓⲟⲩⲱϣ ⲉ ⲉⲣⲑⲩⲥⲓⲁ ⲡⲉ ⲛⲁⲩⲛⲁⲟⲩⲟⲣⲡⲧ ⲛⲁⲕ ⲁⲛ ⲡⲉ ⲉⲡⲁⲓⲙⲁ.</em></p>
						<p><em>ⲡⲓϩⲏⲅⲉⲙⲱⲛ ⲇⲉ ⲁϥⲉⲣⲕⲉⲗⲉⲩⲓⲛ ⲉⲑⲣⲟⲩⲓⲛⲓ ⲛ̀ⲛⲉϥϫⲓϫ ϩⲓⲫⲁϩⲟⲩ ⲙ̀ⲙⲟϥ ⲛ̀ⲥⲉⲥⲱⲗⲡ ⲙ̀ⲡⲉϥⲗⲁⲥ ⲉⲃⲟⲗ ⲛⲉⲙ ⲛⲉϥⲧⲏⲃ ⲟⲩⲟϩ ⲁϥⲑⲣⲟⲩⲓⲛⲓ ⲛ̀ⲛⲉϥⲁⲛⲁⲅⲕⲉⲟⲛ ⲉⲃⲟⲗ ⲁϥⲑⲣⲟⲩϫⲉϣ ϩⲉⲙϫ ⲉϧⲣⲏⲓ ⲉϫⲱⲟⲩ ⲟⲩⲟϩ ⲁϥⲑⲣⲟⲩⲫⲱⲣϣ ϧⲁⲣⲟϥ ⲛ̀ϩⲁⲛⲛⲓϥⲧ ⲙ̀ⲃⲉⲛⲓⲡⲓ ⲉⲩⲗⲟⲃϣ ⲛ̀ⲭⲣⲱⲙ ⲟⲩⲟϩ ⲛ̀ⲥⲉⲥⲕⲉⲣⲕⲉⲣ ⲙ̀ⲙⲟϥ ⲉϩⲱⲟⲩ ⲟⲩⲟϩ ⲁϥⲑⲣⲟⲩⲓⲛⲓ ⲛ̀ϩⲁⲛⲕⲣⲉⲁⲅⲣⲁ ⲉⲩⲙⲉϩ ⲛ̀ⲗⲁⲙϫⲁⲡⲧ ⲁⲩϣⲟⲩⲟ ⲉϧⲣⲏⲓ ⲉϫⲱϥ ⲁⲩⲓⲛⲓ ⲇⲉ ⲟⲛ ⲛ̀ⲕⲉⲥⲁϩ ⲥⲛⲁⲩ ⲙ̀ⲃⲉⲛⲓⲡⲓ ⲉⲩⲗⲟⲃϣ ϧⲉⲛ ⲟⲩⲭⲣⲱⲙ ⲁⲩϩⲓⲧⲟⲩ ⲉϧⲣⲏⲓ ⲉⲧⲉϥϣⲃⲱⲃⲓ.</em></p>
						<p><em>ⲡⲓⲁⲅⲓⲟⲥ ⲇⲉ ⲙ̀ⲡⲉϥϣϥⲁⲓ ϧⲁ ⲛⲁⲓⲃⲁⲥⲁⲛⲟⲥ ⲧⲏⲣⲟⲩ ϧⲉⲛ ϯⲟⲩⲛⲟⲩ ⲁϥϯ ⲙ̀ⲡⲓⲡ︤ⲛ︦ⲁ︥. ⲡⲓⲁⲛⲟⲙⲟⲥ ⲇⲉ ⲛ̀ⲁⲥⲉⲃⲏⲥ ⲁϥⲑⲣⲟⲩⲱⲗⲓ ⲙ̀ⲡⲉϥⲥⲱⲙⲁ ϩⲓϫⲉⲛ ⲟⲩⲕⲟⲡⲣⲓⲁ ⲥⲁⲃⲟⲗ ⲛ̀ϯⲃⲁⲕⲓ ⲡϣⲁϯ ⲁⲩⲥⲁⲧϥ ⲉⲃⲟⲗ ⲙ̀ⲙⲁⲩ.</em></p>
						<p><em>ϧⲉⲛ ϯⲟⲩⲛⲟⲩ ⲇⲉ ϩⲏⲡⲡⲉ ⲓⲥ ⲡϭⲥ ⲓ︤ⲏ︦ⲥ︥ ⲡⲭ︤ⲥ︥ ⲡϣⲏⲣⲓ ⲙ̀ⲫϯ ⲉⲧⲟⲛϧ ⲁϥⲓ̀ ⲉⲃⲟⲗ ϧⲉⲛ ⲧⲫⲉ ⲛⲉⲙ ⲛⲉϥⲁⲅⲅⲉⲗⲟⲥ ⲉⲑⲟⲩⲁⲃ ⲁϥⲟϩⲓ ⲉⲣⲁⲧϥ ⲥⲁⲡϣⲱⲓ ⲙ̀ⲙⲟϥ ⲁϥⲙⲟⲩϯ ⲉϫⲱϥ ⲛ̀ⲅ̅ ⲛ̀ⲥⲟⲡ ⲉϥϫⲱ ⲙ̀ⲙⲟⲥ ϫⲉ ⲙⲁⲕⲁⲣⲓ ⲙⲁⲕⲁⲣⲓ ⲡⲁϣⲱⲓϫ ⲛ̀ⲁⲧϧⲓⲥⲓ ⲡⲁⲟⲓⲕⲟⲛⲟⲙⲟⲥ ⲛ̀ⲥⲁⲃⲉ ⲡⲁⲕⲩⲣⲓⲝ ⲛ̀ⲣⲉⲙⲛ̀ϩⲏⲧ ⲡⲁⲙⲁⲣⲧⲩⲣⲟⲥ ⲉⲧϫⲉⲙϫⲟⲙ ϯⲱⲣⲕ ⲙ̀ⲙⲟⲓ ⲙ̀ⲙⲓⲛⲙ̀ⲙⲟⲓ ϫⲉ ϯⲛⲁϯⲱⲟⲩ ⲛⲁⲕ ϩⲓϫⲉⲛ ⲡⲕⲁϩⲓ ⲛⲉⲙ ϧⲉⲛ ⲧⲫⲉ ⲙ̀ⲫⲣⲏϯ ⲙ̀ⲃⲓⲕⲧⲱⲣ ⲡϣⲏⲣⲓ ⲛ̀ⲣⲱⲙⲁⲛⲟⲥ ⲟⲩⲟϩ ⲁ ⲡⲓⲥⲱⲧⲏⲣ ⲛ̀ⲁⲅⲁⲑⲟⲥ ⲛⲓϥⲓ ⲉϧⲟⲩⲛ ϧⲉⲛ ⲡⲉϥϩⲟ ⲡⲉϫⲁϥ ⲛⲁϥ ϫⲉ ϭⲓ ⲛⲁⲕ ⲛ̀ⲟⲩⲡ︤ⲛ︦ⲁ︥ ⲉϥⲟⲩⲁⲃ.</em></p>
						<p><em>ⲥⲁⲧⲟⲧϥ ⲁϥⲧⲱⲛϥ ⲁϥⲟϩⲓ ⲉⲣⲁⲧϥ ⲙ̀ⲙⲟⲛ ϩⲗⲓ ⲙ̀ⲡⲉⲧϩⲱⲟⲩ ϣⲟⲡ ⲙ̀ⲙⲟϥ ⲁⲛ ⲉⲡⲧⲏⲣϥ ⲟⲩⲟϩ ⲁ ⲡⲓⲥⲱⲧⲏⲣ ⲉⲣⲁⲥⲡⲁⲍⲉⲥⲑⲉ ⲙ̀ⲙⲟϥ ⲁϥϣⲉ ⲛⲁϥ ⲉ ⲛⲓⲫⲏⲟⲩⲓ ϧⲉⲛ ⲟⲩⲱⲟⲩ ⲛⲉⲙ ⲛⲉϥⲁⲅⲅⲉⲗⲟⲥ ⲉⲑⲟⲩⲁⲃ.</em></p>
						<p><em>ⲡⲓⲁⲅⲓⲟⲥ ⲇⲉ ⲁⲡⲁ ⲙⲁⲕⲁⲣⲓ ⲁϥⲓ̀ ⲉϧⲟⲩⲛ ⲉϯⲡⲟⲗⲓⲥ ⲡϣⲁϯ ⲉϥⲙⲟϣⲓ ϧⲉⲛ ⲛⲓⲡⲗⲁⲧⲓⲁ ⲛ̀ⲧⲉ ϯⲃⲁⲕⲓ ⲁⲩⲓⲛⲓ ⲉⲃⲟⲗ ⲛ̀ⲟⲩⲣⲉϥⲙⲱⲟⲩⲧ ⲉϥⲧⲁⲗⲏⲟⲩⲧ ⲉϫⲉⲛ ⲟⲩϭⲗⲟϫ ⲟⲩⲟϩ ⲛⲁⲣⲉ ⲡϩⲟⲩⲟ ⲛ̀ϯⲃⲁⲕⲓ ⲱϣ ⲉⲃⲟⲗ ⲉⲩⲣⲓⲙⲓ ⲡⲉ.</em></p>
						<p><em>ⲡⲉϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲛ̀ⲛⲏ ⲉⲧⲧⲱⲟⲩⲛⲟⲩ ⲙ̀ⲡⲓϭⲗⲟϫ ϫⲉ ⲭⲱ ⲙ̀ⲡⲁⲓⲥⲱⲙⲁ ⲉϧⲣⲏⲓ ⲛ̀ⲧⲁⲑⲣⲉ ⲡⲱⲟⲩ ⲙ̀ⲡⲁϭⲥ ⲓ︤ⲏ︦ⲥ︥ ⲟⲩⲱⲛϩ ⲉⲃⲟⲗ ϧⲉⲛ ⲧⲁⲓⲃⲁⲕⲓ ⲙ̀ⲫⲟⲟⲩ ⲙ̀ⲡⲉⲙⲑⲟ ⲛ̀ⲟⲩⲟⲛ ⲛⲓⲃⲉⲛ ⲉⲧⲑⲟⲩⲏⲧ.</em></p>
						<p><em>ⲛ̀ⲑⲟϥ ⲇⲉ ⲁϥⲫⲱⲣϣ ⲛ̀ⲛⲉϥϫⲓϫ ⲉⲃⲟⲗ ⲁϥⲉⲣⲡⲣⲟⲥⲉⲩⲭⲉⲥⲑⲉ ⲙ̀ⲡⲁⲓⲣⲏϯ ⲁϥϫⲱ ⲉⲙⲙⲟⲥ<sup class="footnote">1</sup> ϫⲉ ⲡⲁϭⲥ ⲓ︤ⲏ︦ⲥ︥ ⲡⲭ︤ⲥ︥ ⲡⲓⲙⲁⲣⲧⲩⲣⲟⲥ ⲉⲑⲟⲩⲁⲃ ⲙ̀ⲙⲁⲩⲁⲧϥ ⲉⲁⲩⲉⲣⲥⲧⲁⲩⲣⲱⲛⲓⲛ ⲙ̀ⲙⲟϥ ⲉϩⲣⲏⲓ ⲉϫⲱⲛ ⲛⲁϩⲣⲉⲛ ⲡⲟⲛⲧⲓⲟⲥ ⲡⲓⲗⲁⲧⲟⲥ ⲫⲏ ⲉⲧⲁϥⲙⲟⲩϯ ⲉ ⲗⲁⲍⲁⲣⲟⲥ ϧⲉⲛ ⲧⲥⲙⲏ ⲛ̀ⲧⲉ ⲧⲉϥⲙⲉⲧⲛⲟⲩϯ ⲁϥⲧⲟⲩⲛⲟⲥϥ ⲉⲃⲟⲗ ϧⲉⲛ ⲛⲏ ⲉⲑⲙⲱⲟⲩⲧ ⲙⲉⲛⲉⲛⲥⲁ ⲇ̅ ⲛ̀ⲉϩⲟⲟⲩ ⲉϥⲭⲏ ϧⲉⲛ ⲡⲓⲧⲁⲫⲟⲥ. ⲫⲏ ⲉⲧⲁϥⲧⲟⲩⲛⲟⲥ ⲡϣⲏⲣⲓ ⲛ̀ϯⲭⲏⲣⲁ ⲉⲧϧⲉⲛ ⲛⲁⲓⲛ ⲉⲩⲱⲗⲓ ⲙ̀ⲙⲟϥ ⲉⲃⲟⲗ ⲉ ⲑⲟⲙⲥϥ ⲫⲏ ⲉⲧⲁϥⲟⲩⲱⲛ ⲛ̀ⲛⲉⲛⲃⲁⲗ ⲛ̀ⲛⲓⲃⲉⲗⲗⲉⲩ ⲁϥⲧⲟⲩⲃⲟ ⲛ̀ⲛⲓⲕⲁⲕⲥⲉϩⲧ ϩⲓⲧⲉⲛ ⲡⲓⲥⲁϫⲓ ⲛ̀ⲧⲉ ⲣⲱϥ ϯⲛⲟⲩ ⲇⲉ ⲡⲁϭⲥ ⲉⲕⲉⲧⲟⲩⲛⲟⲥ ⲡⲁⲓⲣⲉϥⲙⲱⲟⲩⲧ ⲫⲁⲓ ⲙ̀ⲡⲉⲙⲑⲟ ⲙ̀ⲡⲁⲓⲙⲏϣ ⲧⲏⲣϥ ϩⲓⲛⲁ ⲛ̀ⲧⲉϥⲉⲣⲙⲉⲑⲣⲉ ⲛ̀ⲛⲏ ⲉⲧⲁϥⲛⲁⲩ ⲉⲣⲱⲟⲩ ϧⲉⲛ ⲁⲙⲉⲛϯ.</em></p>
						<p class="footnote">1. Pour <em>ⲙ̀ⲙⲟⲥ</em>.</p>
						<p><em>ϧⲉⲛ ϯⲟⲩⲛⲟⲩ ⲁϥⲱϣ ⲉⲃⲟⲗ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲉϥϫⲱ ⲙ̀ⲙⲟⲥ ϫⲉ ϧⲉⲛ ⲫⲣⲁⲛ ⲙ̀ⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡⲛⲁ ⲉⲑⲟⲩⲁⲃ ⲧⲱⲛⲕ ⲛ̀ⲧⲉⲕⲟϩⲓ ⲉⲣⲁⲧⲕ.</em></p>
						<p><em>ⲟⲩⲟϩ ϧⲉⲛ ϯⲟⲩⲛⲟⲩ ⲁ ⲛⲉϥϩⲃⲱⲥ ϥⲟⲣϥⲉⲣ ⲉⲃⲟⲗ ⲙ̀ⲙⲟϥ ⲟⲩⲟϩ ⲁϥⲧⲱⲛϥ ⲁϥⲙⲟϣⲓ ⲉϥⲟⲛϧ ⲉⲣⲉ ⲟⲩⲟⲛ ⲛⲓⲃⲉⲛ ⲉⲣⲑⲉⲱⲣⲓⲛ ⲙ̀ⲙⲟϥ.</em></p>
						<p><em>ⲉⲧⲁϥⲛⲁⲩ ⲇⲉ ⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲁϥϩⲓⲧϥ ⲉϧⲣⲏⲓ ϧⲁⲣⲁⲧⲟⲩ ⲛ̀ⲛⲉϥϭⲁⲗⲁⲩϫ ⲁϥⲟⲩⲱϣⲧ ⲙ̀ⲙⲟϥ ⲡⲉϫⲁϥ ⲛⲁϥ ϫⲉ ⲱⲟⲩⲛⲓⲁⲧⲕ ⲛ̀ⲑⲟⲕ ⲱ ⲫⲏ ⲉⲑⲟⲩⲁⲃ ⲁⲡⲁ ⲙⲁⲕⲁⲣⲓ ⲱⲟⲩⲛⲓⲁⲧⲥ ⲛ̀ϯⲛⲉϫⲓ ⲉⲧⲁⲥϥⲓⲧⲕ ⲛⲉⲙ ⲛⲓⲙ̀ⲛⲟϯ ⲉⲧⲁⲩϣⲁⲛⲟⲩϣⲕ ϫⲉ ⲁⲕⲥⲱϯ ⲛ̀ⲟⲩⲯⲩⲭⲏ ⲛ̀ⲣⲉϥⲉⲣⲛⲟⲃⲓ ⲙ̀ⲫⲟⲟⲩ ⲉⲃⲟⲗϧⲉⲛ ⲁⲙⲉⲛϯ.</em></p>
						<p><em>ϣⲉ ⲡⲉⲕⲟⲩϫⲁⲓ ⲱ ⲡⲁϭⲥ ⲁⲡⲁ ⲙⲁⲕⲁⲣⲓⲟⲥ ϫⲉ ⲧⲁⲓⲅ̅ ⲛ̀ⲟⲩⲛⲟⲩ ⲉⲧⲁⲓⲁⲓⲧⲟⲩ ⲓⲥϫⲉⲛ ⲉⲧⲁⲓⲓ̀ ⲉⲃⲟⲗϧⲉⲛ ⲥⲱⲙⲁ ⲥⲉϩⲱⲟⲩ ⲛⲏⲓ ⲡⲁⲣⲁ ⲡⲁⲥⲏⲟⲩ ⲧⲏⲣϥ ⲉⲧⲁⲓⲁⲓϥ ϩⲓϫⲉⲛ ⲡⲕⲁϩⲓ ⲱ ⲡⲁϭⲥ.</em></p>
						<p><em>ⲁⲛⲟⲕ ⲅⲁⲣ ⲁⲛⲟⲕ ⲟⲩⲣⲱⲙⲓ ⲉⲓϣⲉⲙϣⲓ ⲛ̀ⲛⲓⲓⲇⲱⲗⲟⲛ ⲉⲧⲁⲓⲓ̀ ⲇⲉ ⲉⲓⲛⲁⲙⲟⲩ ⲁⲩⲓ̀ ⲛ̀ⲥⲱⲓ ⲛ̀ϫⲉ ϩⲁⲛⲇⲏⲕⲁⲛⲟⲥ ⲉⲣⲉ ⲡⲟⲩϩⲟ ⲛⲉⲙ ⲡⲟⲩⲙⲟⲣⲫⲏ ϣⲉⲃⲓⲏⲟⲩⲧ ⲉ̀ⲛⲟⲩⲉⲣⲏⲟⲩ ϩⲁⲛⲟⲩⲟⲛ ⲛ̀ϩⲟ ⲛ̀ⲇⲣⲁⲕⲟⲛ ϩⲁⲛⲟⲩⲟⲛ ⲛ̀ϩⲟ ⲙ̀ⲙⲟⲩⲓ ϩⲁⲛⲟⲩⲟⲛ ⲛ̀ϩⲟ ⲛ̀ⲉⲙⲥⲁϩ ⲛⲉⲙ ϩⲟ ⲛ̀ⲗⲁⲃⲟⲓ.</em></p>
						<p><em>ⲟⲩⲟϩ ⲁⲩⲫⲱⲣⲕ ⲛ̀ⲧⲁⲯⲩⲭⲏ ⲉⲃⲟⲗ ϧⲉⲛ ⲡⲁⲥⲱⲙⲁ ϧⲉⲛ ⲟⲩⲛⲓϣϯ ⲙ̀ⲙⲉⲧⲁⲑⲛⲁⲓ ⲁⲩϭⲟϫⲓ ⲛⲉⲙⲁⲥ ϩⲓϫⲉⲛ ⲟⲩⲛⲓϣϯ ⲛ̀ⲓⲁⲣⲟ ⲛ̀ⲭⲣⲱⲙ ⲁⲩⲟⲙⲥⲧ ⲉϧⲣⲏⲓ ⲉⲣⲟϥ ⲛⲁⲩ ⲩ̅ ⲙ̀ⲙⲁϩⲓ ⲟⲩⲟϩ ⲁⲩⲟⲗⲧ ⲁⲩⲧⲁϩⲟⲓ ⲉⲣⲁⲧ ⲙ̀ⲡⲉⲙⲑⲟ ⲙ̀ⲡⲓⲕⲣⲓⲧⲏⲥ ⲙ̀ⲙⲏⲓ ⲟⲩⲟϩ ⲁⲓⲥⲱⲧⲉⲙ ⲉ ⲟⲩⲁⲡⲟⲫⲁⲥⲓⲥ ⲉⲥⲛⲏⲟⲩ ⲉⲃⲟⲗ ϩⲓⲧⲟⲧϥ ϫⲉ ⲁⲗⲓⲟⲩⲓ ⲉⲃⲟⲗ ϩⲁⲣⲟⲓ ⲛ̀ⲧⲁⲓⲯⲩⲭⲏ ⲑⲁⲓ ⲉⲧⲁⲥⲉⲣ ⲛⲁⲓⲇⲉⲙⲱⲛ ⲛ̀ⲛⲟⲩϯ ⲛⲁⲥ ⲟⲩⲟϩ ⲁⲥϫⲱⲗ ⲉⲃⲟⲗ ⲙ̀ⲫϯ ⲉⲧⲁϥⲑⲁⲙⲓⲟⲥ ⲙⲁⲣⲉⲥⲉⲙⲓ ϯⲛⲟⲩ ϫⲉ ⲫϯ ϣⲟⲡ ϧⲉⲛ ⲛⲏ ⲉⲧϭⲟⲥⲓ ⲙⲉⲛⲉⲛⲥⲁ ⲛⲁⲓ ⲇⲉ ⲁⲩϭⲟϫⲓ ⲛⲉⲙⲏⲓ ⲉ ⲟⲩⲙⲁⲛ̀ⲭⲁⲕⲓ ⲙ̀ⲙⲟⲛ ϩⲗⲓ ⲛ̀ⲟⲩⲱⲓⲛⲓ ⲛ̀ϧⲏⲧϥ ⲁⲩϩⲓⲧ ⲉϧⲣⲏⲓ ⲉ ⲡⲓϫⲁϥ ⲛⲉⲙ ⲡⲓⲥⲑⲉⲣⲧⲉⲣ ⲛ̀ⲧⲉ ⲛⲓⲛⲁϫϩⲓ.</em></p>
						<p><em>ⲁⲓⲛⲁⲩ ⲉ ⲡⲓϥⲉⲛⲧ ⲛ̀ⲁⲧⲉⲛⲕⲟⲧ ϧⲉⲛ ⲡⲓⲙⲁ ⲉⲧⲉⲙⲙⲁⲩ ⲉⲣⲉ ⲧⲉϥⲁⲫⲉ ⲟⲓ ⲙ̀ⲫⲣⲏϯ ⲛ̀ⲑⲁ ⲟⲩⲙ̀ⲥⲁϩ ⲉⲣⲉ ⲛⲓϭⲁⲧϥⲓ ⲧⲏⲣⲟⲩ ϧⲁⲧⲟⲧϥ ⲉⲩⲥⲓϯ ⲛ̀ⲛⲓⲯⲩⲭⲏ ϩⲓⲧϩⲏ ⲙ̀ⲙⲟϥ ⲁϥϣⲁⲛⲙⲁϩ ⲣⲱϥ ⲛ̀ϧⲏⲧⲟⲩ ϣⲁϥⲑⲣⲉ ⲛⲓⲑⲏⲣⲓⲟⲛ ⲧⲏⲣⲟⲩ ⲟⲩⲱⲙ ϩⲱⲟⲩ ⲟⲩⲟϩ ⲛⲁⲩⲥⲱⲗⲡ ⲙ̀ⲙⲟⲛ ⲉⲃⲟⲗ ⲡⲉ ⲁⲗⲗⲁ ⲛⲁⲛⲙⲱⲟⲩⲧ ⲁⲛ ⲡⲉ.</em></p>
						<p><em>ⲙⲉⲛⲉⲛⲥⲁ ⲛⲁⲓ ⲁⲩⲱⲗⲓ ⲙ̀ⲙⲟⲓ ⲉⲃⲟⲗ ϧⲉⲛ ⲡⲓⲙⲁ ⲉⲧⲉⲙⲙⲁⲩ ⲉⲑⲣⲟⲩⲟⲗⲧ ⲉ ⲁⲙⲉⲛϯ ϣⲁ ⲉⲛⲉϩ ⲉⲧⲓ ⲇⲉ ⲉⲩⲥⲱⲕ ⲙ̀ⲙⲟⲓ ⲁⲓⲥⲱⲧⲉⲙ ⲉⲟⲩⲥⲙⲏ ϩⲓⲫⲁϩⲟⲩ ⲙ̀ⲙⲟⲓ ⲉⲥϫⲱ ⲙ̀ⲙⲟⲥ ϫⲉ ⲙⲁⲧⲁⲥⲑⲟϥ ⲉⲫⲁϩⲟⲩ ⲙ̀ⲙⲟⲛ. ϩⲱϯ ⲉⲣⲟϥ ⲡⲉ ⲛ̀ⲧⲟⲩⲧⲁⲥⲑⲟϥ ⲉ ⲡⲓⲕⲟⲥⲙⲟⲥ ⲛ̀ⲕⲉⲥⲟⲡ ⲉⲑⲃⲉ ⲛⲓϣⲗⲏⲗ ⲛ̀ⲧⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲡⲓⲁⲛϯⲟⲭⲉⲟⲥ. ⲁⲩⲓⲛⲓ ⲛ̀ⲧⲁⲯⲩⲭⲏ ⲛ̀ⲕⲉⲥⲟⲡ ⲁⲩⲧⲏⲓⲥ ⲉϧⲟⲩⲛ ⲉ ⲡⲁⲥⲱⲙⲁ ϩⲏⲡⲡⲉ ⲓⲥ ⲫⲏ ⲉⲧⲁϥϣⲱⲡⲓ ⲙ̀ⲙⲟⲓ ϧⲉⲛ ⲁⲙⲉⲛϯ ⲁⲓⲧⲁⲙⲟⲕ ⲉⲣⲟϥ ⲱ ⲡⲁϭⲥ ⲛ̀ⲓⲱⲧ ⲗⲟⲓⲡⲟⲛ ϯϯϩⲟ ⲉⲣⲟϥ ⲙⲁⲣⲉ ⲡⲉⲕⲛⲁⲓ ⲧⲁϩⲟⲓ. ⲙⲟⲓ ⲛⲏⲓ ⲛ̀ϯⲥⲫⲣⲁⲅⲓⲥ ⲛ̀ⲧⲉ ⲛⲓⲭⲣⲓⲥⲧⲓⲁⲛⲟⲥ ϩⲓⲛⲁ ⲛ̀ⲥⲉϣⲧⲉⲙϩⲓⲧⲧ ⲉ ⲛⲓⲕⲟⲗⲁⲥⲓⲥ ⲉⲧⲉⲙⲙⲁⲩ ⲛ̀ⲕⲉⲥⲟⲡ.</em></p>
						<p><em>ϧⲉⲛ ϯⲟⲩⲛⲟⲩ ⲉⲧⲁ ⲡⲓⲙⲏϣ ⲧⲏⲣϥ ⲛ̀ⲧⲉ ⲡϣⲁϯ ⲥⲱⲧⲉⲙ ⲉ ⲛⲁⲓⲥⲁϫⲓ ⲉⲣⲉ ⲫⲏ ⲉⲧⲁϥⲧⲱⲛϥ ϫⲱ ⲙ̀ⲙⲱⲟⲩ ⲁⲩⲱϣ ⲉⲃⲟⲗ ⲉⲩϫⲱ ⲙ̀ⲙⲟⲥ ϫⲉ ⲛ̀ⲑⲟⲕ ⲟⲩⲛⲓϣϯ ⲫϯ ⲛ̀ⲛⲓⲭⲣⲓⲥⲧⲓⲁⲛⲟⲥ ⲓ︤ⲏ︦ⲥ︥ ⲡⲭ︤ⲥ︥ ⲡⲉⲛϭⲟⲓⲥ.</em></p>
						<p><em>ⲡⲓⲁⲅⲓⲟⲥ ⲇⲉ ⲁⲡⲁ ⲙⲁⲕⲁⲣⲓⲟⲥ ⲙ̀ⲡⲉϥⲉⲣⲁⲙⲉⲗⲉⲥ ⲉⲡⲧⲏⲣϥ ⲁⲗⲗⲁ ⲁϥⲭⲱⲗⲉⲙ ⲙ̀ⲙⲟϥ ⲁϥϯⲱⲙⲥ ⲛⲱⲟⲩ ϧⲉⲛ ⲫⲣⲁⲛ ⲙ̀ⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲟⲩⲟϩ ϧⲉⲛ ϯⲟⲩⲛⲟⲩ ⲁⲩⲧⲁⲙⲉ ⲡⲓϩⲏⲅⲉⲙⲱⲛ ⲉ ϩⲱⲃ ⲛⲓⲃⲉⲛ ⲉⲩϫⲱ ⲙ̀ⲙⲟⲥ ϫⲉ ⲙⲁⲕⲁⲣⲓⲟⲥ ⲡⲓⲁⲛⲧⲓⲱⲭⲉⲟⲥ ⲁϥⲧⲟⲩⲛⲟⲥ ⲟⲩⲣⲉϥⲙⲱⲟⲩⲧ ⲟⲩⲟϩ ⲁ ⲫⲙⲏϣ ⲧⲏⲣϥ ⲛ̀ⲧⲉ ϯⲡⲟⲗⲓⲥ ⲛⲁϩϯ ⲉⲣⲟϥ ⲟⲩⲟϩ ⲁϥϯⲱⲙⲥ ⲛⲱⲟⲩ ϧⲉⲛ ⲫⲣⲁⲛ ⲙ̀ⲡⲉϥⲛⲟⲩϯ ϧⲉⲛ ⲫⲓⲁⲣⲟ.</em></p>
						<p><em>ⲁϥⲉⲣⲕⲉⲗⲉⲩⲓⲛ ϧⲉⲛ ϯⲟⲩⲛⲟⲩ ⲙ̀ⲡⲉϥⲁⲣⲓⲑⲙⲟⲥ ⲙ̀ⲙⲁⲧⲟⲓ ⲉⲑⲣⲟⲩⲉⲛϥ ⲉϫⲉⲛ ⲡⲓⲃⲏⲙⲁ ⲉⲩϩⲓⲟⲩⲓ ⲉⲣⲟϥ ⲁϭⲛⲉ ϯⲁⲥⲟ. ⲡⲓⲙⲏϣ ⲧⲏⲣϥ. ⲟⲩⲛ ⲉⲧⲁⲩⲛⲁϩϯ ⲁⲩⲱϣ ⲉⲃⲟⲗ ϧⲉⲛ ⲟⲩϧⲣⲱⲟⲩ ⲛ̀ⲟⲩⲱⲧ ⲉⲩϫⲱ ⲙ̀ⲙⲟⲥ ϫⲉ ⲁⲛⲟⲛ ϩⲁⲛⲭⲣⲓⲥⲧⲓⲁⲛⲟⲥ ⲙ̀ⲡⲁⲣⲣⲏⲥⲓⲁ. ⲁϥϣⲑⲟⲣⲧⲉⲣ ⲛ̀ϫⲉ ⲡⲓϩⲏⲅⲉⲙⲱⲛ ⲁϥⲟⲩⲁϩⲥⲁϩⲛⲓ ⲛ̀ⲛⲓⲙⲁⲧⲟⲓ ⲉⲑⲣⲟⲩϧⲱⲧⲉⲃ ⲛ̀ⲥⲱⲟⲩ ⲛⲓⲕⲟⲩϫⲓ ⲛⲉⲙ ⲛⲓⲛⲓϣϯ ⲛⲓϧⲉⲗⲗⲟⲓ ⲛⲉⲙ ⲛⲓⲁⲗⲱⲟⲩⲓ ⲛⲉⲙ ⲛⲓⲕⲉϩⲓⲟⲙⲓ ⲛⲁⲣⲉ ⲧⲟⲩⲏⲡⲓ ⲓⲣⲓ ⲙ̀ⲩ̅ ⲛⲉⲙ ⲡⲓⲣⲉϥⲙⲱⲟⲩⲧ ⲉⲧⲁϥⲧⲟⲩⲛⲟⲥϥ ⲉⲃⲟⲗ ϧⲉⲛ ⲛⲏ ⲉⲑⲙⲱⲟⲩⲧ.</em></p>
						<p><em>ⲁϥⲉⲣⲟⲩⲱ ⲛ̀ϫⲉ ⲡⲓⲥⲩⲛⲕⲁⲑⲉⲇⲣⲟⲥ ⲡⲉϫⲁϥ ⲙ̀ⲡⲓϩⲏⲅⲉⲙⲱⲛ ϫⲉ ⲙⲏ ⲉⲕⲛⲁϥⲱϯ ⲉⲃⲟⲗ ⲛ̀ϯⲡⲟⲗⲓⲥ ⲧⲏⲣⲥ ⲛⲉⲙ ⲡⲉⲥⲑⲟϣ ⲧⲏⲣϥ ⲙⲏ ⲕⲉ̀ⲙⲓ ⲁⲛ ϫⲉ ⲉⲧⲁϥⲉⲣⲙⲁⲅⲓⲁ ⲉⲣⲱⲟⲩ ⲛ̀ϫⲉ ⲡⲁⲓⲁⲛⲟⲥⲓⲟⲥ ⲛ̀ⲭⲣⲓⲥⲧⲓⲁⲛⲟⲥ ϫⲉ ⲙⲁⲕⲁⲣⲓ ⲟⲩⲟϩ ϧⲉⲛ ϯⲟⲩⲛⲟⲩ ⲁϥⲑⲣⲉ ⲛⲓⲙⲁⲧⲟⲓ ϩⲉⲣⲓ ⲉⲩϩⲓⲟⲩⲓ ⲉⲣⲱⲟⲩ.</em></p>
						<p><em>ⲡⲓϩⲏⲅⲉⲙⲱⲛ ⲇⲉ ⲁϥⲕⲟⲧϥ ⲉⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲡⲉϫⲁϥ ⲛⲁϥ ϫⲉ ⲁ ⲡⲉⲕϩⲏⲧ ⲑⲱⲧ ⲉⲧⲁ ⲛⲁⲓ ⲧⲏⲣⲟⲩ ⲙⲟⲩ ⲉⲑⲃⲏⲧⲕ.</em></p>
						<p><em>ⲁϥⲉⲣⲟⲩⲱ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲡⲉϫⲁϥ ⲛⲁϥ ⲛ̀ⲑⲟⲕ ⲙⲉⲛ ⲁⲕϣⲁⲛⲟⲩⲱϣ ⲉ ϣⲉ ⲛⲁⲕ ϩⲁ ⲡⲉⲕⲟⲩⲣⲟ ⲛ̀ⲁⲛⲟⲙⲟⲥ ⲙⲏ ⲙ̀ⲡⲁⲕⲟⲩⲱⲣⲡ ⲛ̀ϩⲁⲛⲧⲁⲓⲟ ϧⲁϫⲱⲕ ⲡⲁⲓⲣⲏϯ ⲁⲛⲟⲕ ϩⲱ ⲉⲧⲁⲓⲟⲩⲱⲣⲡ ⲛ̀ⲛⲁⲓ ϧⲁϫⲱⲓ ⲉⲁⲓⲧⲏⲓⲧⲟⲩ ⲛ̀ⲧⲁⲓⲟ ⲙ̀ⲡⲁⲟⲩⲣⲟ ⲡⲁϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥.</em></p>
						<p><em>ⲁϥϫⲱⲛⲧ ⲇⲉ ϧⲉⲛ ⲟⲩⲙ̀ⲃⲟⲛ ⲛ̀ϫⲉ ⲡⲓϩⲏⲅⲉⲙⲱⲛ ⲟⲩⲟϩ ⲡⲉϫⲁϥ ⲛ̀ⲁⲡⲁ ⲙⲁⲕⲁⲣⲓ ϫⲉ ϣⲉ ⲡⲓⲕⲣⲁⲧⲟⲥ ⲛ̀ⲧⲉ ⲛⲓⲟⲩⲣⲱⲟⲩ ⲛ̀ⲧⲉ ⲛⲓⲣⲱⲙⲉⲟⲥ ϫⲉ ϯⲛⲁⲉⲣⲃⲁⲥⲁⲛⲓⲍⲓⲛ ⲙ̀ⲙⲟⲕ ⲁⲛ ϣⲁϯϫⲓⲙⲓ ⲛ̀ⲟⲩⲙⲁⲅⲟⲥ ⲉϥⲟⲩⲟⲧ ⲉⲣⲟⲕ ϫⲉⲭⲁⲥ ⲛ̀ⲧⲉϥⲃⲱⲗ ⲉⲃⲟⲗ ⲛ̀ⲛⲉⲕⲙⲁⲅⲓⲁ.</em></p>
						<p><em>ⲟⲩⲟϩ ⲁϥⲉⲣⲕⲉⲗⲉⲩⲓⲛ ⲛ̀ϫⲉ ⲡⲓϩⲏⲅⲉⲙⲱⲛ ⲉⲑⲣⲟⲩϩⲓⲧϥ ⲉⲡⲓϣⲧⲉⲕⲟ ⲙ̀ⲙⲏⲧ ⲛ̀ⲉϩⲟⲟⲩ ϣⲁⲧⲉϥⲥⲟϭⲛⲓ ϫⲉ ⲉϥⲛⲁⲉⲣ ⲟⲩ ⲛⲁϥ.</em></p>
						<p><em>ⲡⲓⲁⲅⲓⲟⲥ ⲇⲉ ⲁⲡⲁ ⲙⲁⲕⲁⲣⲓ ⲛⲁϥϩⲱⲟⲩⲓ ⲉϧⲟⲩⲛ ⲉ ⲡⲓϣⲧⲉⲕⲟ ⲡⲉ ⲟⲩⲟϩ ⲛⲁϥⲓⲣⲓ ⲡⲉ ⲛ̀ϩⲁⲛϣⲗⲏⲗ ⲛⲉⲙ ϩⲁⲛⲡⲣⲟⲥⲉⲩⲭⲏ ⲉⲩⲟϣ ⲙ̀ⲡⲓⲉϩⲟⲟⲩ ⲛⲉⲙ ⲡⲓⲉϫⲱⲣϩ ⲉⲩⲓⲛⲓ ⲛⲁϥ ⲛ̀ⲟⲩⲟⲛ ⲛⲓⲃⲉⲛ ⲉⲧϣⲱⲛⲓ ϧⲉⲛ ϫⲓⲛϣⲱⲛⲓ ⲛⲓⲃⲉⲛ ⲛⲉⲙ ⲛⲏ ⲉⲧⲉⲣⲉ ⲛⲓⲇⲉⲙⲱⲛ ⲛⲉⲙⲱⲟⲩ ⲟⲩⲟϩ ⲛⲁϥⲧⲁⲗϭⲟ ⲙ̀ⲙⲱⲟⲩ ⲧⲏⲣⲟⲩ ⲡⲉ ϧⲉⲛ ⲫⲣⲁⲛ ⲙ̀ⲡⲉⲛϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥.</em></p>
						<p><em>ⲡⲓϩⲏⲅⲉⲙⲱⲛ ⲇⲉ ⲁϥⲟⲩⲱⲣⲡ ⲉⲃⲟⲗ ϧⲉⲛ ⲙⲁⲓ ⲛⲓⲃⲉⲛ ⲉϥϣⲓⲛⲓ ⲛ̀ⲥⲁ ⲟⲩⲙⲁⲅⲟⲥ ⲉ ⲟⲩⲟⲛ ϣϫⲟⲙ ⲙ̀ⲙⲟϥ ϧⲉⲛ ϩⲁⲛⲙⲁⲅⲓⲁ ⲁϥⲓ̀ ϩⲁⲣⲟϥ ⲛ̀ϫⲉ ⲟⲩⲁⲓ ⲉ ⲟⲩⲛⲓϣϯ ⲛ̀ⲥⲁϧ ⲙ̀ⲙⲁⲅⲟⲥ ⲡⲉ ⲉ ⲡⲉϥⲣⲁⲛ ⲡⲉ ⲁⲗⲉⲝⲁⲛⲇⲣⲟⲥ ⲡⲉϫⲉ ⲡⲓϩⲏⲅⲉⲙⲱⲛ ⲛⲁϥ ϫⲉ ⲱ ⲁⲗⲉⲝⲁⲛⲇⲣⲟⲥ ⲁⲙⲟⲩ ⲛ̀ⲧⲉⲕⲃⲱⲗ ⲉⲃⲟⲗ ⲛ̀ⲛⲓⲙⲁⲅⲓⲁ ⲛ̀ⲧⲉ ⲡⲁⲓⲭⲣⲓⲥⲧⲓⲁⲛⲟⲥ ϫⲉ ⲟⲩⲏⲓ ⲙ̀ⲡⲓϣϫⲉⲙϫⲟⲙ ⲉⲣⲟϥ.</em></p>
						<p><em>ⲡⲉϫⲉ ⲁⲗⲉⲝⲁⲛⲇⲣⲟⲥ ϫⲉ ⲁⲕⲉⲣⲕⲉⲗⲉⲩⲓⲛ ⲛⲏⲓ ⲱ ⲡⲁϭⲟⲓⲥ ⲡⲓϩⲏⲅⲉⲙⲱⲛ ⲟⲩⲟϩ ⲡⲉϫⲉ ⲡⲓⲙⲁⲅⲟⲥ ⲙ̀ⲡⲓϩⲏⲅⲉⲙⲱⲛ ϫⲉ ⲙⲁⲣⲟⲩⲓⲛⲓ ⲛ̀ⲟⲩⲁϥ ⲛ̀ⲣⲓⲣ ⲛ̀ⲥⲉϧⲓϯ ⲙ̀ⲙⲱⲟⲩ ⲉ ⲡⲉϥⲥⲱⲙⲁ ⲟⲩⲟϩ ⲛ̀ⲥⲉⲫⲱⲛ ⲛ̀ⲟⲩⲥⲕⲉⲩⲟⲥ ⲙ̀ⲙⲏ ⲉϩⲣⲏⲓ ⲉϫⲉⲛ ⲧⲉϥⲁⲫⲉ ⲟⲩⲟϩ ϯⲛⲁϫⲉⲙϫⲟⲙ ⲉⲣⲟϥ.</em></p>
						<p><em>ⲧⲟⲧⲉ ⲡⲓⲙⲁⲅⲟⲥ ⲁϥⲥⲓϯ ⲉⲃⲟⲗ ⲛ̀ⲛⲉϥϩⲃⲱⲥ ⲁϥϭⲓ ⲛⲁϥ ⲛ̀ⲟⲩⲁⲫⲟⲧ ⲁϥⲑⲁⲙⲓⲟ ⲛ̀ϩⲁⲛⲫⲁϧⲣⲓ ⲁϥϩⲓⲧⲟⲩ ⲉϧⲣⲏⲓ ⲉⲣⲟϥ ⲟⲩⲭⲗⲟ ⲛⲉⲙ ⲟⲩⲙⲁⲑⲟⲩⲓ ⲛ̀ϩⲟϥ ⲛⲉⲙ ⲟⲩϩⲩⲡⲁⲣ ⲛⲉⲙ ⲟⲩⲉⲛϣⲁϣⲓ ⲛⲉⲙ ⲟⲩϭⲟⲩ ⲛⲉⲙ ⲟⲩⲓⲁⲃⲓ ⲛ̀ⲧⲉ ⲟⲩⲣⲉϥⲙⲱⲟⲩⲧ ⲟⲩⲟϩ ⲁϥⲉⲣⲉⲡⲓⲕⲁⲗⲓⲥⲑⲉ ⲛ̀ϩⲁⲛⲣⲁⲛ ⲛ̀ⲧⲉ ⲡϭⲓⲥⲓ ⲉϩⲣⲏⲓ ⲉϫⲱϥ ϩⲱⲥⲧⲉ ⲛ̀ⲧⲉ ⲡⲕⲁϩⲓ ⲕⲓⲙ ⲟⲩⲟϩ ⲛ̀ⲧⲉϥⲥⲑⲉⲣⲧⲉⲣ ϩⲓⲧⲉⲛ ⲛⲓⲣⲁⲛ ⲛ̀ⲧⲉ ϯⲧⲉⲭⲛⲏ ⲙ̀ⲙⲉⲧⲁⲭⲱ.</em></p>
						<p><em>ⲡⲉϫⲉ ⲡⲓⲙⲁⲅⲟⲥ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ϫⲉ ϭⲓ ⲛⲁⲕ ⲙ̀ⲡⲁⲓⲁⲫⲟⲧ ⲉⲃⲟⲗϧⲉⲛ ⲛⲁϫⲓϫ ⲛ̀ⲧⲉⲕϫⲉⲙϯⲡⲓ ⲙ̀ⲙⲟϥ ⲛ̀ⲧⲁⲛⲁⲩ ⲉⲣⲟⲕ ⲉϣⲱⲡ ⲉⲕⲛⲁϩϯ ⲉⲫϯ ⲛ̀ⲧⲉ ⲛⲓⲭⲣⲓⲥⲧⲓⲁⲛⲟⲥ ⲙⲁⲣⲉϥⲉⲣⲃⲟⲏⲑⲓⲛ ⲉⲣⲟⲕ ⲛ̀ⲧⲉϥⲛⲁϩⲙⲉⲕ.</em></p>
						<p><em>ⲡⲓⲁⲅⲓⲟⲥ ⲇⲉ ⲁⲡⲁ ⲙⲁⲕⲁⲣⲓⲟⲥ ⲙ̀ⲡⲉϥⲟⲩⲱϣ ⲉ̀ⲥⲟϥ ⲁⲗⲗⲁ ⲁϥϥⲁⲓ ⲛ̀ⲛⲉϥⲃⲁⲗ ⲉⲡϣⲱⲓ ⲉ ⲧⲫⲉ ⲟⲩⲟϩ ⲁϥⲛⲁⲩ ⲉ ⲡϣⲏⲣⲓ ⲙ̀ⲫϯ ⲉⲣⲉ ⲛⲉϥⲁⲅⲅⲉⲗⲟⲥ ⲑⲟⲩⲏⲧ ⲉⲣⲟϥ ⲉⲣⲉ ⲟⲩⲟⲛ ⲟⲩⲭⲗⲟⲙ ϧⲉⲛ ⲛⲉϥϫⲓϫ.</em></p>
						<p><em>ⲟⲩⲟϩ ⲡⲉϫⲁϥ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ϫⲉ ϭⲣⲟ ⲱ ⲫⲏ ⲉⲧⲁϥϭⲣⲟ ⲟⲩⲟϩ ϫⲉⲙϫⲟⲙ ⲱ ⲫⲏ ⲉⲧⲁϥϫⲉⲙϫⲟⲙ ⲙ̀ⲡⲉⲣⲉⲣϩⲟϯ ϧⲁϫⲱϥ ⲙ̀ⲡⲁⲓⲁⲫⲟⲧ ⲙ̀ⲙⲁⲑⲟⲩⲓ ⲁⲛⲟⲕ ϩⲱ ⲁⲏϯ ⲛⲏⲓ ⲛ̀ⲟⲩⲉⲛϣⲁϣⲓ ⲁⲓⲉⲣϣⲟⲣⲡ ⲛ̀ϫⲉⲙϯⲡⲓ ⲙⲙⲟϥ ⲉϫⲉⲛ ⲑⲏⲛⲟⲩ ⲛ̀ⲑⲟⲕ ϩⲱⲕ ⲡⲁⲙⲉⲛⲣⲓⲧ ⲁⲕⲧⲉⲛⲑⲱⲛⲕ ⲉⲣⲟⲓ ⲙ̀ⲙⲟⲛ ϩⲗⲓ ⲙ̀ⲡⲉⲧϩⲱⲟⲩ ⲛⲁϣϫⲉⲙϫⲟⲙ ⲉⲣⲟⲕ ⲁⲛ.</em></p>
						<p><em>ⲉⲧⲁϥⲥⲱⲧⲉⲙ ⲇⲉ ⲉ ⲛⲁⲓⲥⲁϫⲓ ⲛ̀ⲧⲟⲧϥ ⲙ̀ⲡⲓⲥⲱⲧⲏⲣ ⲛ̀ⲁⲅⲁⲑⲟⲥ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲁϥϭⲓ ⲙ̀ⲡⲓⲁⲫⲟⲧ ⲛ̀ⲧⲟⲧϥ ⲙ̀ⲡⲓⲙⲁⲅⲟⲥ ⲁϥⲉⲣⲥⲫⲣⲁⲅⲓⲍⲓⲛ ⲙ̀ⲙⲟϥ ϧⲉⲛ ⲫⲣⲁⲛ ⲙ̀ⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲟⲩⲟϩ ⲁϥⲥⲱ ⲉⲃⲟⲗ ⲛ̀ϧⲏⲧϥ ⲉϥϩⲟⲗϫ ⲙ̀ⲫⲣⲏϯ ⲛ̀ⲟⲩⲉⲃⲓⲱ ⲛⲉⲙ ⲟⲩⲛⲏⲛⲓ.</em></p>
						<p><em>ⲡⲉϫⲉ ⲡⲓⲙⲁⲅⲟⲥ ⲛⲁϥ ϫⲉ ⲉϥⲟⲓ ⲛ̀ⲁϣⲛ̀ⲣⲏϯ ⲙⲏ ϥⲛⲟⲧⲉⲙ ϧⲉⲛ ⲣⲱⲕ ⲡⲉϫⲉ ⲡⲓⲁⲅⲓⲟⲥ ⲛⲁϥ ϫⲉ ⲁⲙⲟⲩ ⲟⲩⲟϩ ⲁⲛⲁⲩ.</em></p>
						<p><em>ⲉⲧⲁϥϭⲓⲧϥ ⲇⲉ ϧⲉⲛ ⲛⲉϥϫⲓϫ ⲉϥⲟⲩⲱϣ ⲉⲥⲱ ϩⲱϥ ϧⲉⲛ ⲫⲣⲁⲛ ⲙ̀ⲡⲉϥⲛⲟⲩϯ ⲟⲩⲟϩ ⲁϥⲫⲱϫⲓ ⲥⲁⲧⲟⲧϥ ⲁϥⲉⲣⲧⲟⲓ ⲥⲛⲟⲩϯ ϧⲉⲛ ⲑⲙⲏϯ ⲙ̀ⲡⲓⲙⲏϣ ⲧⲏⲣϥ.</em></p>
						<p><em>ⲉⲧⲁⲩⲛⲁⲩ ⲇⲉ ⲧⲏⲣⲟⲩ ⲛ̀ϫⲉ ⲛⲓⲙⲏϣ ⲁⲩⲱϣ ⲉⲃⲟⲗ ϧⲉⲛ ⲑⲙⲏϯ ⲙ̀ⲡⲓⲑⲉⲁⲧⲣⲟⲛ ϫⲉ ⲙ̀ⲙⲟⲛ ⲛⲟⲩϯ ⲉⲃⲏⲗ ⲉ ⲫϯ ⲛ̀ⲧⲉ ⲧⲫⲉ ⲫϯ ⲛ̀ⲛⲓⲭⲣⲓⲥⲧⲓⲁⲛⲟⲥ ⲫϯ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲡⲓⲙⲁⲣⲧⲩⲣⲟⲥ ⲉⲑⲟⲩⲁⲃ ⲫⲏ ⲉⲧⲓⲣⲓ ⲛ̀ϩⲁⲛⲙⲏⲓⲛⲓ ⲛⲉⲙ ϩⲁⲛϣⲫⲏⲣⲓ ⲙ̀ⲡⲉⲙⲑⲟ ⲛ̀ⲛⲓⲟⲩⲣⲱⲟⲩ ⲛⲉⲙ ⲡⲟⲩⲥⲧⲣⲁⲧⲉⲩⲙⲁ.</em></p>
						<p><em>ⲡⲉϫⲉ ⲡⲓϩⲏⲅⲉⲙⲱⲛ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ϫⲉ ⲥⲱⲧⲉⲙ ⲛ̀ⲥⲱⲓ ⲛ̀ⲧⲉⲕⲉⲣⲥⲁⲃⲉ ⲛ̀ⲧⲉⲕⲉⲣⲑⲩⲥⲓⲁ ⲡⲉϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲛⲁϥ ϫⲉ ⲁⲛⲟⲕ ⲟⲩⲥⲁⲃⲉ ⲓⲥϫⲉⲛ ⲉⲓⲟⲓ ⲛ̀ⲕⲟⲩϫⲓ.</em></p>
						<p><em>ⲡⲉϫⲉ ⲡⲓϩⲏⲅⲉⲙⲱⲛ ⲛⲁϥ ϫⲉ ⲁⲗⲗⲁ ϯⲛⲟⲩ ⲁⲕⲉⲣⲥⲟϫ ⲡⲉϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲛⲁϥ ϫⲉ ⲛⲓⲥⲟϫ ⲛ̀ⲧⲉ ⲡⲓⲕⲟⲥⲙⲟⲥ ⲁϥⲥⲟⲧⲡⲟⲩ ⲛ̀ϫⲉ ⲫϯ ϩⲓⲛⲁ ⲛ̀ⲧⲟⲩϯϣⲓⲡⲓ ⲛ̀ⲛⲓⲥⲁⲃⲉⲩ ⲛ̀ⲛⲟⲩϫ ⲙ̀ⲡⲉⲕⲣⲏϯ.</em></p>
						<p><em>ⲡⲉϫⲉ ⲡⲓⲕⲟⲙⲏⲥ ⲛⲁϥ ϫⲉ ⲉⲣⲉ ⲫⲁⲓ ⲥϧⲏⲟⲩⲧ ⲛ̀ⲑⲱⲛ ⲡⲉϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲛⲁϥ ϫⲉ ⲡⲁⲩⲗⲟⲥ ⲡⲓⲁⲡⲟⲥⲧⲟⲗⲟⲥ ⲡⲉⲧⲁϥϫⲟⲥ.</em></p>
						<p><em>ⲡⲉϫⲉ ⲡⲓϩⲏⲅⲉⲙⲱⲛ ⲛⲁϥ ϫⲉ ⲟⲩⲛⲟⲩϯ ϩⲱϥ ⲡⲉ ⲡⲁⲩⲗⲟⲥ ⲡⲉϫⲉ ⲁⲡⲁ ⲙⲁⲕⲁⲣⲓⲟⲥ ⲛⲁϥ ϫⲉ ⲙ̀ⲙⲟⲛ ⲁⲗⲗⲁ ⲙ̀ⲫⲣⲏϯ ⲛ̀ⲟⲩⲥⲁⲃⲉ ⲛ̀ⲁⲣⲭⲏⲧⲉⲕⲧⲱⲛ ⲉⲁϥⲭⲱ ⲛ̀ⲟⲩⲥⲉⲛϯ ⲉϧⲣⲏⲓ ⲟⲩⲟϩ ⲛ̀ⲧⲉϥⲓ̀ ⲛ̀ϫⲉ ⲕⲉⲟⲩⲁⲓ ⲛ̀ⲧⲉϥϫⲟⲕⲥ ⲉⲃⲟⲗ ⲟⲩⲟϩ ⲟⲩⲡⲁⲓⲣⲏϯ ϩⲱϥ ⲡⲉ ⲡⲁⲩⲗⲟⲥ ⲉⲧⲁϥⲓ̀ ⲛ̀ϫⲉ ⲡⲁⲩⲗⲟⲥ ⲉⲡϧⲁⲉ ⲙ̀ⲡⲉⲛϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲁϥϫⲱⲕ ⲉⲃⲟⲗ ⲛ̀ϯⲅⲣⲁⲫⲏ ⲉⲑⲟⲩⲁⲃ ⲧⲏⲣⲥ.</em></p>
						<p><em>ⲡⲉϫⲉ ⲡⲓⲕⲟⲙⲏⲥ ⲛⲁϥ ϫⲉ ⲕⲏⲛ ⲉⲣⲟⲕ ⲉⲕⲓⲣⲓ ⲛ̀ⲛⲁⲓⲙⲉⲧⲥⲟϫ ⲥⲉⲛⲁϯϩⲏⲟⲩ ⲛⲁⲕ ⲁⲛ ⲛ̀ϩⲗⲓ ⲥⲱⲧⲉⲙ ϫⲉ ⲟⲩⲛ ⲛ̀ⲥⲱⲓ ⲁⲣⲓⲑⲩⲥⲓⲁ ⲡⲉϫⲉ ⲙⲁⲕⲁⲣⲓⲟⲥ ⲛⲁϥ ϫⲉ ⲁⲛⲟⲕ ⲟⲩⲥⲟϫ ⲛ̀ⲁⲧϩⲏⲧ ⲁⲓϣⲁⲛⲥⲱⲧⲉⲙ ⲛ̀ⲥⲱⲕ ⲛ̀ⲧⲁⲉⲣⲑⲩⲥⲓⲁ ϫⲉⲟⲩⲏⲓ ⲟⲩⲟⲛ ⲛⲓⲃⲉⲛ ⲉⲑⲛⲁⲥⲱⲧⲉⲙ ⲛ̀ⲥⲱⲕ ϩⲁⲛⲥⲟϫ ⲛ̀ⲁⲧϩⲏⲧ ⲛⲉ ⲙ̀ⲡⲟⲩⲙⲟϣⲓ ϧⲉⲛ ⲑⲙⲏⲓ ⲉⲛⲉϩ ⲁⲗⲗⲁ ⲉⲣⲉ ⲡⲟⲩϩⲏⲧ ⲑⲏⲙ ⲉⲣⲱⲟⲩ.</em></p>
						<p><em>ⲧⲟⲧⲉ ⲡⲓϩⲏⲅⲉⲙⲱⲛ ϧⲉⲛ ⲟⲩϫⲱⲛⲧ ⲛⲉⲙ ⲟⲩⲙ̀ⲃⲟⲛ ⲁϥⲑⲣⲟⲩⲓⲛⲓ ⲉⲃⲟⲗ ⲛ̀ⲛⲉϥⲙⲟⲩⲧ ⲓⲥϫⲉⲛ ⲧⲉϥⲁⲫⲉ ϣⲁ ⲛⲉϥⲫⲁⲧ.</em></p>
						<p><em>ⲡⲉϫⲉ ⲁⲡⲁ ⲙⲁⲕⲁⲣⲓ ⲛⲁϥ ϫⲉ ⲛⲁⲓⲙⲟⲩⲧ ⲉⲧⲁⲕⲉⲛⲟⲩ ⲉⲃⲟⲗϧⲉⲛ ⲡⲁⲥⲱⲙⲁ ⲛ̀ϯϩⲏϣ ϧⲁⲣⲱⲟⲩ ⲁⲛ ⲁⲗⲗⲁ ⲉⲓⲟⲓ ⲙ̀ⲫⲣⲏϯ ⲛ̀ⲟⲩⲁⲓ ⲉⲧⲁϥⲟⲩⲉⲙ ⲟⲩϣⲉ ⲛ̀ⲥⲉⲣⲃⲉⲛⲓ ⲟⲩⲟϩ ⲁⲩϣⲁⲛⲉⲛⲥ ⲉⲃⲟⲗϧⲉⲛ ⲧⲉϥⲫⲁⲧ ϣⲁⲣⲉ ⲟⲩⲙ̀ⲧⲟⲛ ϣⲱⲡⲓ ⲙ̀ⲡⲓⲥⲱⲙⲁ ⲧⲏⲣϥ ⲡⲁⲓⲣⲏϯ ⲁⲛⲟⲕ ϩⲱ ⲡⲉⲧϣⲟⲡ ⲙ̀ⲙⲟⲓ ϯⲛⲟⲩ ⲁⲗⲗⲁ ϯϣⲉⲡϩⲙⲟⲧ ⲛ̀ⲧⲟⲧϥ ⲙ̀ⲡⲁϭⲥ ⲓ︤ⲏ︦ⲥ︥ ⲡⲭ︤ⲥ︥ ⲫⲏ ⲉⲧⲁϥϯⲛⲟⲙϯ ⲛⲏⲓ.</em></p>
						<p><em>ⲁϥⲉⲣⲕⲉⲗⲉⲩⲓⲛ ⲇⲉ ⲛ̀ϫⲉ ⲡⲓϩⲏⲅⲉⲙⲱⲛ ⲉⲑⲣⲟⲩⲥⲁϩϯ ϧⲁ ⲟⲩⲛⲉϩ ϣⲁⲧⲉϥⲃⲉⲣⲃⲉⲣ ⲛ̀ⲥⲉⲫⲟⲛϥ ⲉϫⲉⲛ ⲧⲉϥⲁⲫⲉ ⲛⲉⲙ ⲉϫⲉⲛ ⲛⲉϥϣⲁϣ ⲟⲩⲟϩ ⲁϥⲉⲣⲕⲉⲗⲉⲩⲓⲛ ⲛ̀ϫⲉ ⲡⲓϩⲏⲅⲉⲙⲱⲛ ϩⲓⲛⲁ ⲛ̀ⲥⲉⲁϣϥ ⲛ̀ⲥⲉϩⲱⲕⲓ ⲙ̀ⲙⲟϥ ⲛ̀ⲟⲩⲛⲟⲩ ⲃ̅ϯ ⲁⲩⲭⲱ ⲛ̀ϩⲁⲛⲗⲁⲙⲡⲁⲥ ⲛ̀ⲭⲣⲱⲙ ϧⲁⲣⲟϥ ⲟⲩⲟϩ ⲙ̀ⲡⲉ ⲡⲓⲭⲣⲱⲙ ϭⲟϩ ⲉⲣⲟϥ ⲉⲡⲧⲏⲣϥ ⲁⲗⲗⲁ ⲛⲁⲣⲉ ⲫϯ ϯϫⲟⲙ ⲛⲁϥ ⲡⲉ ⲟⲩⲟϩ ⲉϥⲉⲣϩⲉⲙⲓ ⲙ̀ⲙⲟⲛ ϧⲉⲛ ϩⲱⲃ ⲛⲓⲃⲉⲛ ⲉⲧⲉϥⲓⲣⲓ ⲙ̀ⲙⲱⲟⲩ.</em></p>
						<p><em>ⲟⲩⲟϩ ⲁϥⲉⲣⲕⲉⲗⲉⲩⲓⲛ ⲛ̀ϫⲉ ⲡⲓⲁⲛⲟⲙⲟⲥ ⲛ̀ⲥⲉϩⲓⲧϥ ⲉⲡⲓϣⲧⲉⲕⲟ ⲟⲩⲟϩ ⲛ̀ⲥⲉϣⲧⲉⲙϯⲱⲓⲕ ⲛⲁϥ ⲟⲩⲇⲉ ⲙⲱⲟⲩ ⲡⲓⲅⲉⲛⲛⲉⲟⲥ ⲇⲉ ⲛⲁϥⲭⲏ ϧⲉⲛ ⲡⲓϣⲧⲉⲕⲟ ⲙ̀ⲓ̅ ⲛ̀ⲉϩⲟⲟⲩ ⲛ̀ⲁⲑⲟⲩⲱⲙ ⲟⲩⲟϩ ⲛ̀ⲁⲧⲥⲱ ⲉϥⲭⲏ ϧⲉⲛ ϩⲁⲛⲛⲓϣϯ ⲙ̀ⲃⲁⲥⲁⲛⲟⲥ.</em></p>
						<p><em>ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲛⲁⲓ ⲧⲏⲣⲟⲩ ⲁϥⲓ̀ ⲉϧⲟⲩⲛ ⲉ ⲣⲁⲕⲟϯ ⲛ̀ϫⲉ ⲟⲩⲥⲕⲣⲓⲃⲱⲛ ⲛ̀ⲧⲉ ⲡⲟⲩⲣⲟ ⲇⲓⲟⲕⲗⲏⲧⲓⲁⲛⲟⲥ ⲛⲉⲙ ϩⲁⲛⲥϧⲁⲓ.</em></p>
						<p><em>ⲁⲩⲓ̀ ⲇⲉ ϩⲁⲣⲟϥ ⲛ̀ϫⲉ ⲛⲓⲁⲣⲭⲱⲛ ⲛ̀ⲧⲉ ⲭⲏⲙⲓ ⲧⲏⲣⲟⲩ ⲁⲩϯⲱⲟⲩ ⲛⲁϥ ⲟⲩⲟϩ ⲁϥⲱϣ ⲉⲣⲱⲟⲩ ⲛ̀ⲛⲓⲥϧⲁⲓ ⲛ̀ⲧⲉ ⲡⲟⲩⲣⲟ ⲁϥⲓ̀ ⲇⲉ ϩⲱϥ ⲉϧⲏⲧ ⲛ̀ϫⲉ ⲁⲣⲓⲁⲛⲟⲥ ⲡⲓϩⲏⲅⲉⲙⲱⲛ ⲛ̀ⲧⲉ ⲑⲉⲃⲁⲓⲥ ⲁϥⲓ̀ ⲉϧⲟⲩⲛ ⲉ ⲣⲁⲕⲟϯ ϣⲁ ⲡⲓϥⲁⲓϣⲓⲛⲓ ⲛ̀ⲧⲉ ⲡⲟⲩⲣⲟ ⲁϥⲉⲣⲡⲣⲟⲥⲕⲩⲛⲓⲛ ⲙ̀ⲙⲟϥ ⲟⲩⲟϩ ⲁⲩϩⲉⲙⲥⲓ ⲛⲉⲙ ⲛⲟⲩⲉⲣⲏⲟⲩ ⲉⲩⲉⲣⲁⲣⲓⲥⲧⲟⲛ ⲛ̀ⲕ̅ ⲛ̀ⲉϩⲟⲟⲩ.</em></p>
						<p><em>ⲙⲉⲛⲉⲛⲥⲱⲥ ⲇⲉ ⲁϥϣⲉ ⲛⲁϥ ⲛ̀ϫⲉ ⲡⲓϥⲁⲓϣⲓⲛⲓ ⲛ̀ⲧⲉ ⲡⲟⲩⲣⲟ ⲟⲩⲟϩ ⲁ ⲛⲁⲭⲏⲙⲓ ϩⲱⲟⲩ ϣⲉ ⲛⲱⲟⲩ ⲡⲓⲟⲩⲁⲓ ⲡⲓⲟⲩⲁⲓ ⲉⲧⲉϥⲃⲁⲕⲓ ⲁϥⲓ̀ ⲇⲉ ϩⲱϥ ⲉⲣⲏⲥ ϧⲉⲛ ⲭⲏⲙⲓ ⲛ̀ϫⲉ ⲁⲣⲓⲁⲛⲟⲥ ⲡⲓϩⲏⲅⲉⲙⲱⲛ ⲛ̀ⲧⲉ ⲑⲏⲃⲁⲓⲥ ⲉⲧⲁϥⲫⲟϩ ⲉ ⲡϣⲁϯ ⲁ ⲡⲓⲑⲏⲟⲩ ⲭⲁϥ ⲉⲃⲟⲗ ⲁϥⲁⲙⲟⲛⲓ ⲉϧⲟⲩⲛ.</em></p>
						<p><em>ⲉⲧⲁⲩⲧⲁⲙⲉ ⲉⲩⲧⲩⲭⲓⲁⲛⲟⲥ ⲇⲉ ⲉⲑⲃⲏⲧϥ ⲡⲓⲕⲟⲙⲏⲥ ⲛ̀ⲧⲉ ⲡϣⲁϯ ϫⲉ ⲁⲣⲓⲁⲛⲟⲥ ⲙⲟⲛⲓ ⲉϧⲟⲩⲛ ⲉ ϯⲃⲁⲕⲓ ⲁϥⲧⲱⲛϥ ϧⲉⲛ ϯⲟⲩⲛⲟⲩ ⲁϥⲓ̀ ⲉⲃⲟⲗ ⲉϩⲣⲁϥ ⲛⲉⲙ ⲡⲉϥⲙⲏϣ ⲧⲏⲣϥ ⲁϥϭⲓⲧϥ ⲉϧⲟⲩⲛ ⲉ ⲡⲉϥⲏⲓ ⲁⲩⲉⲣⲁⲣⲓⲥⲧⲟⲛ ⲛⲉⲙ ⲛⲟⲩⲉⲣⲏⲟⲩ ⲛ̀ⲅ̅ ⲛ̀ⲉϩⲟⲟⲩ ⲙⲉⲛⲉⲛⲥⲁ ⲡⲓⲅ̅ ⲇⲉ ⲛ̀ⲉϩⲟⲟⲩ ⲁϥⲉⲣⲫⲙⲉⲩⲓ ⲙⲱⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲛ̀ϫⲉ ⲉⲩϯⲩⲭⲓⲁⲛⲟⲥ ⲡⲓⲕⲟⲙⲏⲥ.</em></p>
						<p><em>ⲁϥⲧⲁⲙⲉ ⲁⲣⲓⲁⲛⲟⲥ ⲉϥϫⲱ ⲙ̀ⲙⲟⲥ ϫⲉ ϥϣⲟⲡ ϧⲉⲛ ⲧⲉⲛⲡⲟⲗⲓⲥ ⲛ̀ϫⲉ ⲟⲩⲭⲣⲓⲥⲧⲓⲁⲛⲟⲥ ⲉ ⲡⲉϥⲣⲁⲛ ⲡⲉ ⲙⲁⲕⲁⲣⲓ ⲡⲓⲁⲛⲧⲓⲟⲭⲉⲟⲥ ⲫⲁⲓ ⲉⲧⲁϥⲉⲣⲉⲝⲱⲣⲓⲍⲓⲛ ⲙ̀ⲙⲟϥ ⲉⲧⲟⲧ ⲛ̀ϫⲉ ⲁⲣⲙⲉⲛⲓⲟⲥ ⲡⲓⲇⲟⲩⲝ ⲛ̀ⲧⲉ ⲣⲁⲕⲟϯ ⲫⲁⲓ ⲇⲉ ⲁⲩϯ ⲛⲏⲓ ⲛ̀ⲧⲉϥⲁⲛⲁⲫⲟⲣⲁ ⲫⲁⲓ ⲇⲉ ⲁϥⲓⲣⲓ ⲛ̀ϩⲁⲛⲛⲓϣϯ ⲙ̀ⲙⲉⲧⲁⲭⲱ ⲙ̀ⲡⲁⲙ̀ⲑⲟ ⲉⲃⲟⲗ ϩⲱⲥⲧⲉ ⲛ̀ⲧⲉϥⲧⲟⲩⲛⲟⲥ ⲛⲓⲣⲉϥⲙⲱⲟⲩⲧ ⲟⲩⲟϩ ⲁ ϯⲡⲟⲗⲓⲥ ⲧⲏⲣⲥ ⲛⲁϩϯ ⲉⲣⲟϥ ⲛⲉⲙ ⲡⲉϥⲛⲟⲩϯ ⲁⲓϧⲟⲑⲃⲟⲩ ⲧⲏⲣⲟⲩ ⲡⲓⲕⲉⲛⲓϣϯ ⲇⲉ ⲙ̀ⲙⲁⲅⲟⲥ ⲁⲗⲉⲝⲁⲛⲇⲣⲟⲥ ⲁϥϯ ⲛⲁϥ ⲛ̀ⲟⲩⲁⲫⲟⲧ ⲁϥⲥⲟϥ ϧⲉⲛ ϯⲟⲩⲛⲟⲩ ⲁϥϯ ⲙ̀ⲡⲉϥⲡ︤ⲛ︦ⲁ︥ ⲗⲟⲓⲡⲟⲛ ϫⲉ ⲟⲩ ⲡⲉ ⲉⲧⲉⲕⲟⲩⲁϣϥ ⲉⲑⲣⲉⲛⲁⲓϥ ⲛⲁϥ ⲱ ⲁⲣⲓⲁⲛⲉ ϫⲉ ⲟⲩⲏⲓ ⲁⲛⲟⲕ ⲡⲉ ⲉⲧⲁϥⲥⲣⲱϥⲧ ⲉⲣⲟⲓ ϫⲉ.</em></p>
						<p><em>ⲁⲣⲓⲁⲛⲟⲥ ⲇⲉ ⲁϥⲟⲩⲁϩⲥⲁϩⲛⲓ ⲉⲑⲣⲟⲩⲉⲛϥ ϩⲓⲧϩⲏ ⲙ̀ⲙⲟϥ ⲟⲩⲟϩ ⲉⲧⲁϥⲛⲁⲩ ⲉⲣⲟϥ ⲛ̀ϫⲉ ⲁⲣⲓⲁⲛⲟⲥ ⲁϥⲉⲣϣⲫⲏⲣⲓ ⲛ̀ⲧⲉϥⲛⲓϣϯ ⲙ̀ⲙⲉⲧⲥⲁⲓⲉ ⲛⲉⲙ ⲡⲓϩⲙⲟⲧ ⲛ̀ⲧⲉ ⲫϯ ⲉⲧⲭⲏ ϧⲉⲛ ⲡⲉϥϩⲟ ⲉ ⲛⲉ ⲡⲉϥⲙⲁϩⲕ̅ⲁ̅ ⲅⲁⲣ ⲛ̀ⲉϩⲟⲟⲩ ⲡⲉ ⲉϥⲟⲓ ⲛ̀ⲁⲧⲟⲩⲱⲙ ⲟⲩⲟϩ ⲛ̀ⲁⲧⲥⲱ.</em></p>
						<p><em>ⲉⲧⲁϥⲛⲟⲩⲓ ⲇⲉ ⲉ ⲙⲟϣⲓ ⲛ̀ϫⲉ ⲁⲣⲓⲁⲛⲟⲥ ⲉ ϩⲱⲗ ⲉⲣⲏⲥ ⲟⲩⲟϩ ⲁ ⲉⲩⲧⲩⲭⲓⲁⲛⲟⲥ ⲉⲣⲉⲧⲓⲛ ⲛ̀ⲁⲣⲓⲁⲛⲟⲥ ⲉⲑⲣⲉϥⲱⲗⲓ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲉⲣⲏⲥ ⲛⲉⲙⲁϥ ⲉϥϫⲱ ⲙ̀ⲙⲟⲥ ϫⲉ ⲓⲉ ⲛ̀ⲧⲉϥⲉⲣⲑⲩⲥⲓⲁ ⲓⲉ ⲛ̀ⲧⲉⲕϧⲱⲧⲉⲃ ⲙ̀ⲙⲟϥ ⲕⲁⲧⲁ ϯⲕⲉⲗⲉⲩⲥⲓⲥ ⲛ̀ⲧⲉ ⲇⲓⲟⲕⲗⲏⲧⲓⲁⲛⲟⲥ.</em></p>
					</div>
					<p>II</p>
					<div>
						<p><em>Ⲁⲣⲓⲁⲛⲟⲥ ⲇⲉ ⲡⲓϩⲏⲅⲉⲙⲱⲛ ⲉϥⲛⲁⲧⲁⲗⲟϥ ⲉ ⲡⲓϫⲟⲓ ⲉⲑⲣⲉϥⲉⲣϩⲱⲧ ⲉⲣⲏⲥ ⲁⲩⲱϣϯ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲉⲃⲟⲗ ⲛ̀ϫⲉ ⲛⲓⲙⲁⲧⲟⲓ ⲉⲑⲣⲟⲩⲟⲗϥ ⲉⲃⲟⲗ ⲉ ⲡⲓϫⲟⲓ.</em></p>
						<p><em>ⲉⲩⲓⲛⲓ ⲇⲉ ⲙ̀ⲙⲟϥ ⲉⲃⲟⲗ ⲛⲁⲣⲉ ⲡⲓⲙⲏϣ ⲧⲏⲣϥ ⲛ̀ⲧⲉ ϯⲡⲟⲗⲓⲥ ⲙⲟϣⲓ ⲛⲉⲙⲁϥ ⲉⲩⲧⲫⲟ ⲙ̀ⲙⲟϥ ⲉⲃⲟⲗ ⲛⲓϩⲱⲟⲩⲧ ⲛⲉⲙ ⲛⲓϩⲓⲟⲙⲓ ⲛⲓϧⲉⲗⲗⲟⲓ ⲛⲉⲙ ⲛⲓⲁⲗⲱⲟⲩⲓ ⲉⲩⲣⲓⲙⲓ ⲛ̀ⲥⲱϥ ⲧⲏⲣⲟⲩ ⲉⲧⲁⲩⲫⲟϩ ⲇⲉ ⲉ ϯⲡⲩⲗⲏ ⲛ̀ⲧⲉ ϯⲃⲁⲕⲓ ϩⲏⲡⲡⲉ ⲓⲥ ⲃⲉⲗⲗⲉ ⲥⲛⲁⲩ ⲉⲩϩⲉⲙⲥⲓ ϧⲁⲧⲉⲛ ϯⲡⲩⲗⲏ ⲁⲏⲱϣ ⲉⲃⲟⲗ ⲉⲩϫⲱ ⲙ̀ⲙⲟⲥ ϫⲉ ⲛⲁⲓ ϧⲁⲣⲟⲛ ⲱ ⲫⲣⲱⲙⲓ ⲙ̀ⲫϯ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲧⲉⲛⲧⲁⲣⲕⲟ ⲙ̀ⲙⲟⲕ ⲙ̀ⲫϯ ⲛ̀ⲧⲉ ⲧⲫⲉ ⲓ︤ⲏ︦ⲥ︥ ⲡⲭ︤ⲥ︥ ⲫⲁⲓ ⲉⲧⲁⲕϣⲉⲡ ⲛⲁⲓϧⲓⲥⲓ ⲧⲏⲣⲟⲩ ⲉϩⲣⲏⲓ ⲉϫⲉⲛ ⲡⲉϥⲣⲁⲛ ⲉⲑⲟⲩⲁⲃ ⲙ̀ⲡⲉⲣⲭⲁⲛ ⲉⲛⲟⲓ ⲙ̀ⲃⲉⲗⲗⲉ ⲛ̀ⲧⲉⲕϣⲉ ⲛⲁⲕ.</em></p>
						<p><em>ⲉⲧⲁϥⲛⲁⲩ ⲇⲉ ⲉⲣⲱⲟⲩ ⲁϥⲟϩⲓ ⲉⲣⲁⲧϥ ⲟⲩⲟϩ ⲁⲩⲓⲛⲓ ϩⲁⲣⲟϥ ⲙ̀ⲡⲓⲃⲉⲗⲗⲉ ⲥⲛⲁⲩ ⲟⲩⲟϩ ⲁϥⲧⲁⲗⲉ ⲛⲉϥϫⲓϫ ⲉϫⲉⲛ ⲛⲟⲩⲃⲁⲗ ⲡⲉϫⲁϥ ⲛⲱⲟⲩ ϫⲉ ⲕⲁⲧⲁ ⲡⲉⲧⲉⲛⲛⲁϩϯ ⲉⲥⲉϣⲱⲡⲓ ⲛⲱⲧⲉⲛ ⲟⲩⲟϩ ⲡⲉϫⲉ ⲛⲓⲃⲉⲗⲗⲉⲩ ϫⲉ ⲧⲉⲛⲛⲁϩϯ ⲉⲣⲟⲕ ⲓ︤ⲏ︦ⲥ︦ ⲡⲭ︤ⲥ︥ ⲡⲉⲛϭⲟⲓⲥ ⲛ̀ⲑⲟϥ ⲇⲉ ⲡⲉϫⲁϥ ⲛⲱⲟⲩ ϫⲉ ϧⲉⲛ ⲫⲣⲁⲛ ⲙ̀ⲡⲁϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲉⲣⲉⲧⲉⲛⲉ̀ⲛⲁⲩ ⲙ̀ⲃⲟⲗ ⲟⲩⲟϩ ⲥⲁⲧⲟⲧⲟⲩ ⲁⲩⲛⲁⲩ ⲙ̀ⲃⲟⲗ ⲡⲓⲙⲏϣ ⲇⲉ ⲧⲏⲣϥ ⲛ̀ⲧⲉ ϯⲡⲟⲗⲓⲥ ⲁⲩⲱϣ ⲉⲃⲟⲗ ⲉⲩϫⲱ ⲙ̀ⲙⲟⲥ ϫⲉ ⲟⲩⲁⲓ ⲡⲉ ⲫϯ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲫⲏ ⲉⲧⲧⲟⲩⲛⲟⲥ ⲛ̀ⲛⲓⲣⲉϥⲙⲱⲟⲩⲧ ⲟⲩⲟϩ ⲉϥϯ ⲙ̀ⲫⲟⲩⲱⲓⲛⲓ ⲛ̀ⲛⲓⲃⲉⲗⲗⲉⲩ.</em></p>
						<p><em>ⲙⲉⲛⲉⲛⲥⲁ ⲛⲁⲓ ⲇⲉ ⲁⲩⲧⲁⲗⲟϥ ⲉ ⲡⲓϫⲟⲓ ⲁⲩⲉⲣϩⲱⲧ ⲉⲣⲏⲥ ϣⲁⲧⲟⲩⲫⲟϩ ⲉ ⲟⲩϯⲙⲓ ⲉⲩⲙⲟⲩϯ ⲉⲣⲟϥ ϫⲉ ϣⲉⲑⲛⲟⲩϥⲓ ⲡⲓⲁⲅⲓⲟⲥ ⲇⲉ ⲁⲡⲁ ⲙⲁⲕⲁⲣⲓⲟⲥ ⲛⲁϥⲓⲣⲓ ⲛ̀ϩⲁⲛⲛⲓϣϯ ⲛ̀ϣⲗⲏⲗ ⲉⲩⲟϣ ⲙ̀ⲡⲓⲉϩⲟⲟⲩ ⲛⲉⲙ ⲡⲓⲉϫⲱⲣϩ.</em></p>
						<p><em>ⲗⲟⲓⲡⲟⲛ ⲉⲧⲓ ⲉϥϣⲗⲏⲗ ϧⲉⲛ ⲟⲩⲉ̀ϫⲱⲣϩ ⲁϥⲟⲩⲱⲛϩ ⲛⲁϥ ⲉⲃⲟⲗ ⲛ̀ϫⲉ ⲙⲓⲭⲁⲏⲗ ⲡⲓⲁⲣⲭⲏⲁⲅⲅⲉⲗⲟⲥ ⲉⲑⲟⲩⲁⲃ ⲡⲉϫⲁϥ ⲛⲁϥ ϫⲉ ⲙⲁⲕⲁⲣⲓⲟⲥ ⲙ̀ⲡⲉⲣⲉⲣϩⲟϯ ⲁϥϧⲱⲛⲧ ⲅⲁⲣ ⲉⲣⲟⲕ ⲛ̀ϫⲉ ⲡⲭⲗⲟⲙ ⲛ̀ⲧⲉ ⲧⲉⲕⲙⲁⲣⲧⲩⲣⲓⲁ ⲫⲁⲓ ⲡⲉ ⲡⲓⲧⲟⲡⲟⲥ ⲉⲧⲁ ⲡϭⲟⲓⲥ ⲑⲁϣϥ ⲛⲁⲕ ⲉⲑⲣⲟⲩⲭⲱ ⲙ̀ⲡⲉⲕⲥⲱⲙⲁ ⲉⲑⲟⲩⲁⲃ ⲛ̀ϧⲏⲧϥ ⲟⲩⲟϩ ϥⲛⲁⲭⲁϥ ⲁⲛ ⲉ ϣⲱⲧ ⲛ̀ϩⲗⲓ ⲛ̀ⲁⲅⲁⲑⲟⲛ ⲉⲑⲃⲉ ⲡⲉⲕⲥⲱⲙⲁ ⲉⲑⲟⲩⲁⲃ ⲉⲧⲁϥϭⲁⲗⲟϥ ⲉⲣⲱⲟⲩ.</em></p>
						<p><em>ϯⲛⲁⲭⲱ ⲙ̀ⲡⲁⲥⲙⲟⲩ ⲡⲉϫⲉ ⲡϭⲟⲓⲥ ⲛⲉⲙ ⲧⲁϩⲓⲣⲏⲛⲏ ⲛⲉⲙⲱⲟⲩ ⲟⲩⲟϩ ϯⲛⲁϯ ⲙ̀ⲡⲉⲕⲉⲣⲫⲙⲉⲩⲓ ⲉⲡϩⲏⲧ ⲛ̀ϩⲁⲛⲣⲱⲙⲓ ⲙ̀ⲙⲁⲓⲛⲟⲩϯ ⲛ̀ⲥⲉⲕⲱⲧ ⲛⲁⲕ ⲛ̀ⲟⲩⲉⲕⲕⲗⲏⲥⲓⲁ ϧⲉⲛ ⲡⲉⲕⲣⲁⲛ ⲛ̀ⲥⲉⲭⲱ ⲙ̀ⲡⲉⲕⲥⲱⲙⲁ ⲛ̀ϧⲏⲧⲥ ⲟⲩⲟϩ ⲟⲩⲟⲛ ⲛⲓⲃⲉⲛ ⲉⲧϣⲱⲛⲓ ⲛⲉⲙ ⲛⲏ ⲉⲧϩⲉϫϩⲱϫ ϧⲉⲛ ⲛⲓϣⲧⲉⲕⲱⲟⲩ ⲁⲩϣⲁⲛϫⲟⲥ ϫⲉ ⲫϯ ⲛ̀ⲁⲡⲁ ⲙⲁⲕⲁⲣⲓⲟⲥ ⲡⲓⲁⲛⲧⲓⲱⲭⲉⲟⲥ ⲉⲕⲉⲉⲣⲃⲟⲏⲑⲓⲛ ⲉⲣⲟⲛ ϯⲛⲁⲥⲱⲧⲉⲙ ⲉⲣⲱⲟⲩ ⲟⲩⲟϩ ϯⲛⲁⲉⲣⲥⲕⲉⲡⲁⲍⲓⲛ ⲙ̀ⲙⲱⲟⲩ ϧⲉⲛ ⲛⲁⲧⲉⲛϩ ⲛ̀ⲟⲩⲱⲓⲛⲓ.</em></p>
						<p><em>ⲫⲏ ⲉⲑⲛⲁⲕⲱⲧ ⲛⲁⲕ ⲛ̀ⲟⲩⲉⲕⲕⲗⲏⲥⲓⲁ ϯⲛⲁⲕⲱⲧ ⲛⲁϥ ⲛ̀ⲟⲩⲉⲕⲕⲗⲏⲥⲓⲁ ⲛ̀ⲁⲧⲙⲟⲩⲛⲕ ⲛ̀ϫⲓϫ ϧⲉⲛ ⲛⲓⲫⲏⲟⲩⲓ ⲫⲏ ⲉⲑⲛⲁϥⲓⲫⲣⲱⲟⲩϣ ⲙ̀ⲡⲓⲉϩⲟⲟⲩ ⲛ̀ⲧⲉ ⲡⲉⲕϫⲓⲛⲭⲁⲥⲱⲙⲁ ⲉϧⲣⲏⲓ ⲛ̀ϧⲏⲧϥ ⲛ̀ⲟⲩⲡⲣⲟⲥⲫⲟⲣⲁ ⲛⲉⲙ ⲁⲡⲁⲣⲭⲏ ⲛⲉⲙ ⲟⲩⲁⲅⲁⲡⲏ ⲛ̀ⲛⲓⲭⲏⲣⲁ ⲛⲉⲙ ⲛⲓϩⲏⲕⲓ ⲛⲉⲙ ⲛⲓⲟⲣⲫⲁⲛⲟⲥ ϧⲉⲛ ⲡⲉϩⲟⲟⲩ ⲛ̀ⲧⲉ ⲡⲉⲕⲉⲣⲫⲙⲉⲩⲓ ϯⲛⲁⲑⲣⲟⲩⲉⲣⲑⲉⲣⲁⲡⲉⲩⲓⲛ ⲙ̀ⲙⲟϥ ϧⲉⲛ ⲛⲓⲁⲅⲁⲑⲟⲛ ⲛ̀ⲧⲉ ⲡⲓⲇⲓⲡⲛⲟⲛ ⲛ̀ⲧⲉ ⲡⲓϣⲟ ⲛ̀ⲣⲟⲙⲡⲓ.</em></p>
						<p><em>ⲫⲏ ⲉⲑⲛⲁⲥϧⲁⲓ ⲙ̀ⲡϫⲱⲙ ⲛ̀ⲧⲉ ⲧⲉⲕⲙⲁⲣⲧⲩⲣⲓⲁ ⲉϥⲟⲩⲱⲛϩ ⲉⲃⲟⲗ ⲛ̀ⲛⲓϧⲓⲥⲓ ⲉⲧⲁⲕϣⲟⲡⲟⲩ ϯⲛⲁⲥϧⲁⲓ ⲙ̀ⲡⲉϥⲣⲁⲛ ϩⲓ ⲡϫⲱⲙ ⲙ̀ⲡⲱⲛϧ ⲱⲟⲩⲛⲓⲁⲧϥ ⲙ̀ⲡⲓϯⲙⲓ ⲉⲑⲛⲁϣⲟⲡⲕ ⲉⲣⲟϥ ⲟⲩⲟϩ ⲡⲓⲟⲓⲕⲟⲛⲟⲙⲟⲥ ⲉⲑⲛⲁϥⲓⲫⲣⲱⲟⲩϣ ⲙ̀ⲡⲉⲕⲧⲟⲡⲟⲥ ⲛ̀ⲕⲁⲗⲱⲥ ⲛ̀ⲧⲉϥϣⲧⲉⲙ ⲉⲣⲕⲁⲧⲁⲫⲣⲟⲛⲓⲛ ⲛ̀ⲧⲉⲕⲉⲕⲕⲗⲏⲥⲓⲁ ϯⲛⲁⲉⲣⲭⲁⲣⲓⲍⲉⲥⲑⲉ ⲙ̀ⲙⲟϥ ⲛⲁⲕ ⲛ̀ϩⲙⲟⲧ ⲉϣⲱⲡ ⲇⲉ ϩⲱϥ ⲛ̀ⲧⲉϥⲉⲣⲕⲁⲧⲁⲫⲣⲟⲛⲓⲛ ⲙ̀ⲡⲉⲕⲧⲟⲡⲟⲥ ϯⲛⲁⲧⲏⲓϥ ⲉⲧⲟⲧϥ ⲙ̀ⲡⲓⲭⲣⲱⲙ ⲛ̀ⲁⲧϭⲉⲛⲟ ϯⲛⲁⲭⲱ ⲛ̀ⲟⲩϩⲙⲟⲧ ⲛ̀ⲧⲁⲗϭⲟ ϧⲉⲛ ⲡⲉⲕⲧⲟⲡⲟⲥ ⲛ̀ⲧⲁⲧⲁⲗϭⲟ ⲛ̀ⲟⲩⲣⲱⲙⲓ ⲛ̀ϧⲏⲧϥ ⲕⲁⲧⲁ ⲥⲁⲃⲃⲁⲧⲟⲛ ⲛⲓⲃⲉⲛ ϭⲣⲟ ⲟⲩⲟϩ ⲛⲧⲉⲕϫⲉⲙϫⲟⲙ ⲧⲁϩⲓⲣⲏⲛⲏ ⲉⲥⲉϣⲱⲡⲓ ⲛⲉⲙⲁⲕ ϣⲁ ⲉⲛⲉϩ ⲁⲙⲏⲛ.</em></p>
						<p><em>ⲉⲧⲁ ϣⲱⲣⲡ ⲇⲉ ϣⲱⲡⲓ ⲁ ⲡⲓϫⲟⲓ ⲙⲟⲛⲓ ⲉ ⲡⲓϩⲟⲣⲙⲉⲥ ⲛ̀ⲧⲉ ϣⲉⲑⲛⲟⲩϥⲓ ⲁϥⲉⲣⲕⲉⲗⲉⲩⲓⲛ ⲛ̀ϫⲉ ⲁⲣⲓⲁⲛⲟⲥ ϫⲉ ⲁⲛⲓⲟⲩⲓ ⲛⲏⲓ ⲙ̀ⲡⲁⲓⲁⲛⲟⲥⲓⲟⲥ ϫⲉ ⲙⲁⲕⲁⲣⲓⲟⲥ ⲟⲩⲟϩ ⲁⲩⲧⲁϩⲟϥ ⲉⲣⲁⲧϥ ⲛⲁϩⲣⲁϥ.</em></p>
						<p><em>ⲡⲉϫⲉ ⲡⲓϩⲏⲅⲉⲙⲱⲛ ⲛⲁϥ ϫⲉ ⲡⲓⲁⲛⲟⲥⲓⲟⲥ ⲭⲛⲁⲧⲁⲙⲟⲓ ⲁⲛ ϫⲉ ⲉⲕⲥⲁϫⲓ ⲛⲉⲙ ⲛⲓⲙ ⲙ̀ⲡⲁⲓⲉϫⲱⲣϩ ⲧⲏⲣϥ ⲉⲑⲃⲉ ⲡⲓⲭⲣⲱⲙ ⲉⲧⲁⲓⲛⲁⲩ ⲉⲣⲟϥ ⲉϥⲕⲱϯ ⲉⲣⲟⲕ ⲁ ⲡⲓϩⲓⲛⲓⲙ ϣⲉ ⲛⲁϥ ⲉⲃⲟⲗϩⲁⲣⲟⲓ ⲙ̀ⲡⲁⲓⲉϫⲱⲣϩ ⲧⲏⲣϥ ⲁⲣⲏⲟⲩ ⲉⲧⲁⲩⲓⲛⲓ ⲛⲁⲕ ⲛ̀ⲟⲩⲱⲓⲕ ⲛⲉⲙ ⲟⲩⲏⲣⲡ ⲁⲕⲟⲩⲱⲙ ⲁⲕⲥⲱ ϩⲏⲡⲡⲉ ⲅⲁⲣ ϯⲛⲁⲩ ⲉⲣⲟⲕ ⲉⲕⲣⲱⲟⲩⲧ ⲟⲩⲟϩ ⲉⲕⲑⲉⲗⲏⲗ ⲙ̀ⲫⲣⲏϯ ⲛ̀ⲟⲩⲁⲓ ⲉϥⲟⲩⲛⲟϥ ⲙ̀ⲙⲟϥ ϧⲉⲛ ⲡⲏⲣⲡ ⲓⲉ ⲟⲩⲙⲁⲛ̀ϣⲉⲗⲉⲧ.</em></p>
						<p><em>ⲁϥⲉⲣⲟⲩⲱ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓ ⲡⲉϫⲁϥ ⲛⲁϥ ϧⲉⲛ ϯϫⲟⲙ ⲛ̀ⲧⲉ ⲫϯ ϫⲉ ⲱ ⲡⲓⲁⲛⲟⲥⲓⲟⲥ ⲛ̀ⲁⲡⲟⲥⲧⲁⲧⲏⲥ ⲕⲉⲙⲓ ⲁⲛ ϫⲉ ⲛⲏ ⲉⲑⲟⲩⲁⲃ ⲛⲁⲉⲣⲟⲩⲱⲓⲛⲓ ϧⲉⲛ ⲡϩⲟ ⲙ̀ⲭ︤ⲥ︥ ⲉⲡⲓⲇⲏ ⲁⲕϫⲟⲥ ϫⲉ ⲁⲩⲓⲛⲓ ⲛⲁⲕ ⲁⲕⲟⲩⲱⲙ ⲓⲥ ⲕ̅ⲁ̅ ⲛ̀ⲉϩⲟⲟⲩ ⲙ̀ⲡⲉ ϩⲗⲓ ⲛ̀ⲧⲉ ⲡⲁⲓⲕⲟⲥⲙⲟⲥ ϣⲉ ⲛⲁϥ ⲉϧⲟⲩⲛ ⲉ ⲣⲱⲓ ⲟⲩⲟϩ ⲁⲕϫⲟⲥ ⲟⲛ ϫⲉ ⲛⲓⲙ ⲛⲉ ⲛⲁⲓ ⲉⲧⲥⲁϫⲓ ⲛⲉⲙⲁⲕ ⲫⲁⲓ ⲡⲉ ⲡⲓⲛⲓϣϯ ⲛ̀ⲁⲣⲭⲱⲛ ⲙⲓⲭⲁⲏⲗ ⲡⲓⲁⲣⲭⲏⲥⲧⲣⲁⲧⲏⲅⲟⲥ ⲛ̀ⲧⲉ ⲧϫⲟⲙ ⲛ̀ⲛⲓⲫⲏⲟⲩⲓ ⲉⲧⲁ ⲡⲁϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲟⲩⲟⲣⲡϥ ϩⲁⲣⲟⲓ ⲁϥⲧⲁⲙⲟⲓ ⲉⲡϫⲱⲕ ⲛ̀ⲧⲁⲙⲁⲣⲧⲩⲣⲓⲁ ϧⲉⲛ ⲡⲁⲓⲙⲁ ⲫⲁⲓ ϯⲛⲟⲩ ϫⲉ ⲓⲱⲥ ⲙ̀ⲙⲟⲕ ⲛ̀ⲧⲉⲕϯ ⲛⲏⲓ ⲛ̀ⲧⲁⲁⲡⲟⲫⲁⲥⲓⲥ ϫⲉ ϩⲏⲡⲡⲉ ⲓⲥ ⲡϭⲟⲓⲥ ⲛⲉⲙ ⲡⲉϥⲁⲅⲅⲉⲗⲟⲥ ⲉⲣⲕⲁⲧⲉⲭⲓⲛ ⲛⲏⲓ.</em></p>
						<p><em>ϧⲉⲛ ⲟⲩϫⲱⲛⲧ ⲇⲉ ⲛⲉⲙ ⲟⲩⲙ̀ⲃⲟⲛ ⲁϥⲟⲩⲁϩⲥⲁϩⲛⲓ ⲁⲩⲟⲗϥ ⲉϩⲣⲏⲓ ⲉϫⲉⲛ ⲟⲩⲕⲟⲡⲣⲓⲁ ⲥⲁϧⲏⲧ ⲛ̀ϣⲉⲑⲛⲟⲩϥⲓ ⲉⲑⲣⲟⲩⲱⲗ ⲛ̀ⲧⲉϥⲁⲫⲉ ⲉⲧⲁⲩⲉⲛϥ ⲇⲉ ⲉⲡⲓⲁ ⲉⲧⲉⲙⲙⲁⲩ ⲁϥϣⲗⲏⲗ ⲉⲡϣⲱⲓ ϩⲁ ⲡϭⲟⲓⲥ ⲉϥϫⲱ ⲙ̀ⲙⲟⲥ ⲙ̀ⲡⲁⲓⲣⲏϯ ϫⲉ ⲡⲁϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ϣⲉⲡ ⲡⲁⲡ︤ⲛ︦ⲁ︥ ⲉⲣⲟⲕ ⲟⲩⲟϩ ⲛ̀ⲧⲉⲕⲭⲁ ⲡⲉⲕⲥⲙⲟⲩ ⲉϥⲙⲏⲛ ⲉⲃⲟⲗ ϧⲉⲛ ⲡⲁⲓϯⲙⲓ ⲉⲧⲁⲩϣⲟⲡⲧ ⲉⲣⲱⲟⲩ ϧⲉⲛ ⲧⲁⲙⲉⲧϣⲉⲙⲙⲟ ⲛ̀ⲛⲟⲩⲉⲣϧⲁⲉ ⲙ̀ⲡⲉⲕⲛⲁⲓ ⲉⲧⲟϣ ϫⲉ ⲫⲱⲕ ⲡⲉ ⲡⲓⲱⲟⲩ ϣⲁ ⲉⲛⲉϩ ⲛ̀ⲧⲉ ⲛⲓⲉⲛⲉϩ ⲧⲏⲣⲟⲩ ⲁⲙⲏⲛ.</em></p>
						<p><em>ϧⲉⲛ ϯⲟⲩⲛⲟⲩ ⲇⲉ ⲁ ⲡⲓⲥⲡⲉⲕⲱⲗⲁⲧⲱⲣ ϯⲛⲁϥ ⲛ̀ⲟⲩϣⲉⲛⲥⲏϥⲓ ϧⲉⲛ ⲧⲉϥϫⲟⲙ ⲧⲏⲣⲥ ⲁϥⲱⲗⲓ ⲛ̀ⲧⲉϥⲁⲫⲉ ⲛ̀ⲥⲟⲩⲕ̅ⲃ̅ ⲙ̀ⲡⲓⲁⲃⲟⲧ ⲉⲡⲏⲡ ϧⲉⲛ ⲟⲩϩⲓⲣⲏⲛⲏ ⲛ̀ⲧⲉ ⲫϯ ⲁⲙⲏⲛ.</em></p>
						<p><em>ⲡⲓⲙⲏϣ ⲇⲉ ⲧⲏⲣϥ ⲛ̀ⲧⲉ ⲛⲓⲟⲣⲑⲟⲇⲟⲝⲟⲥ ⲁⲩⲱⲗⲓ ⲙ̀ⲡⲉϥⲥⲱⲙⲁ ⲉⲑⲟⲩⲁⲃ ⲁⲩⲕⲟⲥϥ ⲛ̀ⲕⲁⲗⲱⲥ ⲁⲩⲭⲁϥ ϧⲉⲛ ⲟⲩⲙⲁ ⲟⲩⲟϩ ⲁⲩϯⲥⲑⲩⲛⲟⲩϥⲓ ⲉⲡϣⲱⲓ ϩⲁⲣⲟϥ ⲙ̀ⲡⲓⲉϩⲟⲟⲩ ⲛⲉⲙ ⲡⲓⲉϫⲱⲣϩ ϣⲁⲧⲉϥⲙⲟⲩⲛⲕ ⲛ̀ϫⲉ ⲡⲓⲇⲓⲱⲅⲙⲟⲥ.</em></p>
						<p><em>ⲁⲛⲟⲕ ⲡⲉ ⲓⲟⲩⲗⲓⲟⲥ ⲡⲓⲣⲉⲙⲭⲃⲉϩⲥ ⲁⲓⲥϧⲁⲓ ⲛ̀ⲛⲁⲓϩⲩⲡⲟⲙⲛⲏⲙⲁ ⲛ̀ⲧⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲡⲓⲁⲛⲧⲓⲱⲭⲉⲟⲥ ⲟⲩⲟϩ ⲛⲁⲓⲧⲁⲗⲏⲟⲩⲧ ⲉ ⲡⲓϫⲟⲓ ⲛⲉⲙ ⲁⲣⲓⲁⲛⲟⲥ ⲡⲉ ⲉⲑⲃⲉ ⲛⲁⲓϩⲃⲏⲟⲩⲓ ⲙ̀ⲡⲁⲓⲣⲏϯ.</em></p>
						<p><em>ϥⲥⲱⲟⲩⲛ ⲛ̀ϫⲉ ⲡⲁϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ϫⲉ ⲙ̀ⲡⲓⲱⲗⲓ ⲉⲃⲟⲗ ⲛ̀ϧⲏⲧⲟⲩ ⲟⲩⲇⲉ ⲟⲛ ⲙ̀ⲡⲓⲧⲟⲩϩⲟ ⲉⲣⲱⲟⲩ ⲁⲗⲗⲁ ⲫⲁⲓ ⲡⲉ ⲡⲓⲣⲏϯ ⲉⲧⲁϥϫⲱⲕ ⲉⲃⲟⲗ ⲛ̀ⲧⲉϥⲙⲁⲣⲧⲩⲣⲓⲁ ⲉⲑⲟⲩⲁⲃ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲡⲓⲁⲛⲧⲓⲱⲭⲉⲟⲥ ⲉⲩⲱⲟⲩ ⲙ̀ⲡⲉⲛϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲫⲁⲓ ⲉⲧⲉ ⲉⲃⲟⲗ ϩⲓⲧⲟⲧϥ ⲉⲣⲉ ⲱⲟⲩ ⲛⲓⲃⲉⲛ ⲛⲉⲙ ⲧⲁⲓⲟ ⲛⲓⲃⲉⲛ ⲛⲉⲙ ⲡⲣⲟⲥⲕⲩⲛⲏⲥⲓⲥ ⲛⲓⲃⲉⲛ ⲉⲣⲡⲣⲉⲡⲓ ⲙ̀ⲫⲓⲱⲧ ⲛⲉⲙⲁϥ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲛ̀ⲣⲉϥⲧⲁⲛϧⲟ ⲟⲩⲟϩ ⲛ̀ⲟⲙⲟⲟⲩⲥⲓⲟⲥ ⲛⲉⲙⲁϥ ϯⲛⲟⲩ ⲛⲉⲙ ⲛ̀ⲥⲏⲟⲩ ⲛⲓⲃⲉⲛ ⲛⲉⲙ ϣⲁ ⲉⲛⲉϩ ⲛ̀ⲧⲉ ⲛⲓⲉⲛⲉϩ ⲧⲏⲣⲟⲩ ⲁⲙⲏⲛ.</em></p>
					</div>
					<p>III</p>
					<div>
						<p><em>Ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲛⲁⲓ ⲁ ⲫϯ ϣⲁⲣⲓ ⲉ ⲇⲓⲟⲕⲗⲏⲧⲓⲁⲛⲟⲥ ϧⲉⲛ ⲟⲩⲙⲉⲧⲃⲉⲗⲗⲉ ⲟⲩⲟϩ ⲁ ⲛⲓⲥⲩⲛⲕⲗⲏⲧⲓⲕⲟⲥ ⲛⲉⲙ ⲛⲓⲥⲧⲣⲁⲧⲏⲗⲁⲧⲏⲥ ⲛⲉⲙ ⲛⲓⲛⲓϣϯ ⲛ̀ⲧⲉ ϯⲙⲉⲧⲟⲩⲣⲟ ⲧⲏⲣⲟⲩ ⲁⲩⲧⲱⲟⲩⲛⲟⲩ ⲉϫⲱϥ ⲁⲩϩⲓⲧϥ ⲉⲃⲟⲗ ϧⲉⲛ ϯⲙⲉⲧⲟⲩⲣⲟ ⲟⲩⲟϩ ⲁⲩⲉⲛ ⲛⲟⲩϫⲓϫ ⲉϫⲉⲛ ⲟⲩ ϧⲉⲗϣⲓⲣⲓ ⲛ̀ⲥⲁⲓⲉ ⲉ ⲡⲉϥⲣⲁⲛ ⲡⲉ ⲕⲱⲥⲧⲁⲛⲧⲓⲛⲟⲥ ⲛⲉ ⲟⲩⲥⲧⲣⲁⲧⲏⲗⲁⲧⲏⲥ ⲡⲉ ⲟⲩⲟϩ ⲁⲩⲁⲓϥ ⲛ̀ⲟⲩⲣⲟ ⲁⲩⲧϩⲉⲙⲥⲟϥ ϩⲓϫⲉⲛ ⲡⲑⲣⲟⲛⲟⲥ ⲛ̀ⲑⲙⲉⲧⲟⲩⲣⲟ ⲛ̀ⲛⲓⲣⲱⲙⲉⲟⲥ ⲟⲩⲟϩ ⲁϥⲕⲱϯ ⲛ̀ⲥⲁ ⲫϯ ϧⲉⲛ ⲟⲩϩⲏⲧ ⲙ̀ⲙⲏⲓ ⲟⲩⲟϩ ⲁϥϫⲉⲙϥ ⲁϥϣⲱⲡⲓ ⲛⲉⲙⲁϥ ⲁϥϭⲓ ⲙ̀ⲡⲥⲱⲟⲩⲛ ⲛ̀ⲧⲉ ⲫⲛⲁϩϯ ⲉϧⲟⲩⲛ ⲉ ⲡⲭ︤ⲥ︥ ⲫϯ ⲙ̀ⲙⲏⲓ.</em></p>
						<p><em>ⲛ̀ϩⲣⲏⲓ ⲇⲉ ϧⲉⲛ ⲛⲓⲉϩⲟⲟⲩ ⲉⲧⲉⲙⲙⲁⲩ ⲁϥⲥϧⲁⲓ ⲛ̀ⲟⲩⲡⲣⲟⲥⲧⲁⲅⲙⲁ ⲉⲃⲟⲗ ϧⲉⲛ ⲧⲉϥⲙⲉⲧⲟⲩⲣⲟ ⲧⲏⲣⲥ ⲛⲉⲙ ⲉϧⲣⲏⲓ ⲉ ⲭⲏⲙⲓ ⲉϥϫⲱ ⲙ̀ⲙⲟⲥ.</em></p>
						<p><em>ⲕⲱⲥⲧⲁⲛⲧⲓⲛⲟⲥ ⲫⲏ ⲉⲧϧⲏⲕ ϧⲁⲣⲁⲧϥ ⲙ̀ⲡⲓⲟⲩⲣⲟ ⲛ̀ⲁⲑⲙⲟⲩ ⲡⲭ︤ⲥ︥ ⲡⲟⲩⲣⲟ ⲛ̀ⲧⲉ ⲛⲓⲟⲩⲣⲱⲟⲩ ⲟⲩⲟϩ ⲡϭⲟⲓⲥ ⲛ̀ⲧⲉ ⲛⲓϭⲟⲓⲥ ⲫⲏ ⲉⲧⲉ ⲟⲩⲟⲛⲧⲁϥ ⲛ̀ϯⲉⲝⲟⲩⲥⲓⲁ ϧⲉⲛ ⲧⲫⲉ ⲛⲉⲙ ϩⲓϫⲉⲛ ⲡⲓⲕⲁϩⲓ ⲉⲓⲥϧⲁⲓ ⲛ̀ⲛⲓⲗⲁⲟⲥ ⲧⲏⲣⲟⲩ ⲉⲧϧⲁ ⲡⲉⲛⲁⲙⲁϩⲓ ⲭⲉⲣⲉⲧⲉ.</em></p>
						<p><em>ⲧⲉⲧⲉⲛⲥⲱⲟⲩⲛ ⲧⲏⲣⲟⲩ ⲛ̀ϯⲛⲓϣϯ ⲙ̀ⲡⲗⲁⲛⲏ ⲛⲉⲙ ϯⲙⲉⲧⲁⲑⲛⲟⲩϯ ⲉⲧⲉⲣⲡⲟⲗⲓⲧⲉⲩⲉⲥⲑⲉ ϧⲉⲛ ϯⲟⲓⲕⲟⲩⲙⲉⲛⲏ ⲧⲏⲣⲥ ⲉⲑⲃⲉ ϯⲫⲑⲟⲛⲏⲣⲓⲁ ⲛ̀ⲧⲟⲗⲙⲏⲣⲟⲛ ⲛ̀ⲧⲉ ⲫⲏ ⲉⲧⲁϥϭⲱϧⲉⲙ ⲙ̀ⲡⲓⲕⲁϩⲓ ⲛⲉⲙ ⲡⲓⲁⲏⲣ ϧⲉⲛ ⲛⲓⲑⲩⲥⲓⲁ ⲙ̀ⲃⲟϯ ⲛ̀ⲧⲉ ⲛⲓⲓⲇⲱⲗⲟⲛ ⲟⲩⲟϩ ⲁϥϧⲱⲧⲉⲃ ⲛ̀ϩⲁⲛⲑⲃⲁ ⲛ̀ⲇⲓⲕⲉⲟⲥ ⲙ̀ⲙⲁⲣⲧⲩⲣⲟⲥ ⲉⲑⲃⲉ ⲧⲉϥⲕⲁⲧⲁⲫⲣⲟⲛⲏⲥⲓⲥ ⲟⲩⲟϩ ⲁϥⲭⲱ ⲛ̀ⲥⲱϥ ⲙ̀ⲫϯ ⲫⲏ ⲉⲧⲉϥⲥⲱⲟⲩⲛ ⲙ̀ⲙⲟϥ ⲛ̀ϣⲟⲣⲡ ⲉⲑⲃⲉ ⲧⲉϥⲙⲁⲛⲓⲁ ⲉⲧϩⲱⲟⲩ ⲡⲓⲧⲁⲗⲉⲡⲱⲣⲟⲥ ⲇⲓⲟⲕⲗⲏⲧⲓⲁⲛⲟⲥ ⲫⲏ ⲉⲧⲁ ⲡⲭ︤ⲥ︥ ⲧⲁⲕⲟϥ ϧⲉⲛ ⲡⲓⲡ︤ⲛ︦ⲁ︥ ⲛ̀ⲧⲉ ⲧⲉϥⲟⲣⲅⲏ ⲁⲛⲟⲛ ⲇⲉ ⲛⲁⲛⲟⲓ ⲛ̀ⲁⲧⲉⲙⲓ ⲡⲉ ⲉⲧⲉϥⲙⲉⲧⲛⲓϣϯ ⲟⲩⲟϩ ⲁϥⲉⲣⲟⲩⲱⲓⲛⲓ ⲉ ϯⲙⲉⲧⲃⲉⲗⲗⲉ ⲛ̀ⲧⲉ ⲡⲁⲕⲁϯ ϩⲓⲧⲉⲛ ⲡⲉϥⲟⲩⲱⲓⲛⲓ ⲉⲧⲟⲓ ⲛ̀ϣⲫⲏⲣⲓ ⲉⲑⲃⲉ ⲫⲁⲓ ⲧⲉⲛϯⲱⲟⲩ ⲟⲩⲟϩ ⲧⲉⲛϭⲓⲥⲓ ⲟⲩⲟϩ ⲧⲉⲛⲥⲙⲟⲩ ⲟⲩⲟϩ ⲧⲉⲛⲟⲩⲱϣⲧ ⲙ̀ⲡⲉⲛϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲛⲉⲙ ⲡⲉϥⲓⲱⲧ ⲛ̀ⲁⲅⲁⲑⲟⲥ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ.</em></p>
						<p><em>ϯⲉⲣⲕⲉⲗⲉⲩⲓⲛ ⲇⲉ ⲉⲑⲣⲉ ⲣⲱⲙⲓ ⲛⲓⲃⲉⲛ ⲭⲱ ⲛ̀ⲥⲱⲟⲩ ⲛ̀ⲛⲓⲙⲉⲧⲉⲫⲗⲏⲟⲩ ⲛ̀ⲧⲉ ⲛⲓⲓⲇⲱⲗⲟⲛ ⲛ̀ⲁⲯⲩⲭⲟⲛ ⲛ̀ⲥⲉⲟⲩⲱϣⲧ ⲙ̀ⲫϯ ⲟⲩⲟⲛ ⲛⲓⲃⲉⲛ ⲉⲑⲛⲁϣⲉⲙϣⲓ ⲛ̀ⲛⲓⲓⲇⲱⲗⲟⲛ ⲉⲩⲉ̀ⲉⲣⲉⲝⲱⲣⲓⲍⲓⲛ ⲙ̀ⲙⲱⲟⲩ ⲛ̀ⲥⲉⲧⲏⲓⲧⲟⲩ ⲉ ϩⲁⲛⲇⲩⲙⲱⲣⲓⲁ ⲛⲉⲙ ⲫⲙⲟⲩ ⲟⲩⲟϩ ⲛⲟⲩϩⲩⲡⲁⲣⲭⲟⲛⲧⲁ ⲉⲩⲉϩⲟⲗⲙⲟⲩ. ⲛⲟⲩⲉⲣⲫⲏⲟⲩⲓ ⲉⲩⲉϣⲉⲣϣⲱⲣⲟⲩ ⲛⲟⲩⲓⲇⲱⲗⲟⲛ ⲉⲩⲉⲟⲩⲟϫⲡⲟⲩ. ⲟⲩⲟϩ ⲛⲟⲩⲟⲩⲏⲃ ⲉⲩⲉϧⲟⲑⲃⲟⲩ ⲛ̀ⲧⲥⲏϥⲓ ϩⲓⲛⲁ ϧⲉⲛ ⲟⲩϫⲱⲕ ⲛ̀ⲧⲉ ⲧⲁⲓⲡⲗⲁⲛⲏ ⲕⲱⲣϥ ϧⲉⲛ ⲡⲓⲕⲟⲥⲙⲟⲥ ⲧⲏⲣϥ ⲟⲩⲟϩ ⲛ̀ⲧⲉ ⲫⲣⲁⲛ ⲙ̀ⲡϭⲟⲓⲥ ϭⲓⲱⲟⲩ ϧⲉⲛ ϯⲟⲓⲕⲟⲩⲙⲉⲛⲏ ⲧⲏⲣⲥ.</em></p>
						<p><em>ⲛⲓⲁⲅⲓⲟⲥ ⲇⲉ ⲉⲧϧⲉⲛ ⲛⲓϣⲧⲉⲕⲱⲟⲩ ⲉⲩⲉⲭⲁⲩ ⲉⲃⲟⲗ ϧⲉⲛ ⲟⲩⲧⲓⲙⲏ ⲟⲩⲟϩ ⲛϩ ⲉⲧⲁⲩϭⲓ ⲉⲣϧⲱⲧ ⲛⲉⲙ ⲛⲏ ⲉⲧⲉⲣⲉ ϩⲁⲛⲡⲗⲩⲅⲏ ϧⲉⲛ ⲛⲟⲩⲥⲱⲙⲁ ⲉⲑⲃⲉ ϯⲟⲙⲟⲗⲟⲅⲓⲁ ⲛ̀ⲧⲉ ⲡⲉⲛϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲉⲩⲉⲉⲣⲑⲉⲣⲁⲡⲉⲩⲓⲛ ⲙ̀ⲙⲱⲟⲩ ϧⲉⲛ ⲟⲩⲟⲩⲟⲥⲑⲉⲛ ⲟⲩⲟϩ ⲛ̀ⲥⲉϭⲟ ⲉⲃⲟⲗ ⲉⲣⲱⲟⲩ ϧⲉⲛ ⲛⲓⲁϩⲱⲣ ⲛ̀ⲧⲉ ⲡⲟⲩⲣⲟ. ⲛⲏ ⲉⲧⲁⲩϫⲱⲕ ⲉⲃⲟⲗ ϧⲉⲛ ϯⲙⲉⲧⲙⲁⲣⲧⲩⲣⲟⲥ ⲉⲩⲉⲕⲱⲧ ⲉϫⲱⲟⲩ ⲛ̀ϩⲁⲛⲧⲟⲡⲟⲥ ⲛⲉⲙ ϩⲁⲛⲉⲩⲕⲧⲏⲣⲓⲟⲛ ⲕⲁⲧⲁ ⲡⲧⲁⲓⲟ ⲛ̀ⲧⲉ ⲧⲟⲩⲁⲑⲗⲏⲥⲓⲥ ϩⲓⲛⲁ ⲛ̀ⲥⲉϣⲉⲙϣⲓ ⲙ̀ⲡⲭ︤ⲥ︥ ⲛ̀ϧⲏⲧⲟⲩ ϫⲉⲭⲁⲥ ⲛ̀ⲥⲉⲉⲣⲡⲣⲉⲥⲃⲉⲩⲓⲛ ⲉϩⲣⲏⲓ ⲉϫⲱⲛ ⲛⲁϩⲣⲉⲛ ⲡϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲉⲑⲣⲉϥⲓⲣⲓ ⲛⲉⲙⲁⲛ ⲕⲁⲧⲁ ⲧⲉϥⲙⲉⲧⲁⲅⲁⲑⲟⲥ ⲛⲉⲙ ⲟⲩⲟⲩϫⲁⲓ ϧⲉⲛ ⲧⲉϥⲡⲣⲟⲛⲟⲓⲁ ⲉⲑⲟⲩⲁⲃ.</em></p>
						<p><em>ⲉⲧⲁⲩⲓⲛⲓ ⲇⲉ ⲛ̀ⲛⲁⲓⲥϧⲁⲓ ⲉϧⲟⲩⲛ ⲉ ⲣⲁⲕⲟϯ ⲁ ⲟⲩⲛⲓϣϯ ⲛ̀ⲣⲁϣⲓ ⲛ̀ⲧⲉ ⲛⲓⲭⲣⲓⲥⲧⲓⲁⲛⲟⲥ ϣⲱⲡⲓ ϧⲉⲛ ⲙⲁⲓ ⲛⲓⲃⲉⲛ ⲡⲓⲕⲟⲙⲏⲥ ϫⲉ ⲛ̀ⲧⲉ ⲣⲁⲕⲟϯ ⲁϥⲭⲱ ⲉⲃⲟⲗ ⲛ̀ⲛⲓϣⲧⲉⲕⲱⲟⲩ ⲕⲁⲧⲁ ⲙⲁ ⲁⲗⲗⲁ ⲙ̀ⲡⲉϥϫⲱⲕ ⲉⲃⲟⲗ ⲛ̀ⲛⲓⲟⲩⲁϩⲥⲁϩⲛⲓ ⲧⲏⲣⲟⲩ ⲛ̀ⲧⲉ ⲡⲟⲩⲣⲟ ⲟⲩⲇⲉ ⲙ̀ⲡⲉϥϣⲑⲁⲙ ⲛ̀ⲛⲓⲉⲣⲫⲏⲟⲩⲓ ⲉⲑⲃⲉ ϫⲉ ⲟⲩϩⲉⲗⲗⲏⲛⲟⲥ ⲡⲉ.</em></p>
						<p><em>ⲧⲟⲧⲉ ⲛⲓϥⲁⲓϣⲓⲛⲓ ⲛⲉⲙ ⲛⲓⲕⲟⲙⲉⲛⲧⲁⲣⲏⲥⲓⲟⲥ ⲛⲉⲙ ⲛⲓⲛⲓϣϯ ⲛ̀ⲧⲉ ϯⲡⲟⲗⲓⲥ ⲉⲧⲁⲩⲛⲁⲩ ϫⲉ ⲙ̀ⲡⲉ ⲡⲓⲁⲥⲉⲃⲏⲥ ⲛ̀ⲕⲟⲙⲏⲥ ⲛ̀ⲧⲉ ⲣⲁⲕⲟϯ ⲓⲣⲓ ⲕⲁⲧⲁ ⲛⲓⲟⲩⲁϩⲥⲁϩⲛⲓ ⲛ̀ⲧⲉ ⲡⲓⲟⲩⲣⲟ ⲛ̀ⲉⲩⲥⲉⲃⲏⲥ ⲕⲱⲥⲧⲁⲛⲧⲓⲛⲟⲥ ⲁⲩⲙⲟϩ ⲛ̀ϫⲱⲛⲧ ⲉⲙⲁϣⲱ ⲉⲑⲃⲉ ϫⲉ ϩⲁⲛⲭⲣⲓⲥⲧⲓⲁⲛⲟⲥ ⲛⲉ ⲟⲩⲟϩ ⲡⲁⲓⲣⲏϯ ⲁⲩⲥϧⲁⲓ ϣⲁ ⲡⲟⲩⲣⲟ ⲉⲩⲉⲣⲕⲁⲧⲏⲅⲟⲣⲓⲛ ⲉ ⲡⲓⲕⲟⲙⲏⲥ ϫⲉ ⲙ̀ⲡⲉϥⲓⲣⲓ ⲕⲁⲧⲁ ⲛⲓⲡⲣⲟⲥⲧⲁⲅⲙⲁ ⲙ̀ⲃⲁⲥⲓⲗⲓⲕⲟⲛ ⲛ̀ⲧⲉ ⲧⲉⲕⲙⲉⲧϭⲟⲓⲥ ⲙ̀ⲡⲉϥϣⲑⲁⲙ ⲅⲁⲣ ⲛ̀ⲛⲓⲉⲣⲫⲉⲟⲩⲓ ⲟⲩⲇⲉ ⲙ̀ⲡⲉϥϣⲱϣⲧ ⲛ̀ⲛⲓϩⲉⲗⲗⲏⲛⲟⲥ ⲉⲩϫⲱⲕ ⲉⲃⲟⲗ ⲟⲛ ⲙ̀ⲡⲟⲩϣⲉⲙϣⲓ ⲙ̀ⲃⲟϯ. ⲧⲟⲧⲉ ⲡⲓⲟⲩⲣⲟ ⲛ̀ⲉⲩⲥⲉⲃⲏⲥ ⲕⲱⲥⲧⲁⲛⲧⲓⲛⲟⲥ ⲉⲧⲁϥⲱϣ ⲛ̀ⲛⲓⲥϧⲁⲓ ⲁϥϫⲱⲛⲧ ϧⲉⲛ ⲟⲩⲛⲓϣϯ ⲛ̀ⲑⲩⲙⲟⲥ ⲉϫⲉⲛ ⲛⲓⲁⲥⲉⲃⲏⲥ ⲛ̀ϩⲉⲗⲗⲏⲛⲟⲥ ⲟⲩⲟϩ ⲁϥⲙⲟⲩϯ ⲉ ⲟⲩϧⲉⲗϣⲓⲣⲓ ⲛ̀ⲉⲡⲁⲣⲭⲟⲥ ⲉ ⲡⲉϥⲣⲁⲛ ⲡⲉ ⲉⲩⲗⲟⲅⲓⲟⲥ ⲟⲩⲟϩ ⲛⲉ ⲟⲩⲭⲣⲓⲥⲧⲓⲁⲛⲟⲥ ⲛ̀ⲟⲣⲑⲟⲇⲟⲝⲟⲥ ⲡⲉ ⲉ ⲡϣⲏⲣⲓ ⲡⲉ ⲛ̀ⲟⲩⲡⲣⲱⲧⲟⲥⲧⲣⲁⲧⲏⲗⲁⲧⲏⲥ ⲉ ⲡⲉϥⲣⲁⲛ ⲡⲉ ⲃⲁⲥⲓⲗⲓⲧⲏⲥ ⲉ ⲡⲥⲟⲛ ⲡⲉ ⲛ̀ⲑⲙⲁⲩ ⲛ̀ⲁⲡⲁ ⲃⲓⲕⲧⲱⲣ ⲡϣⲏⲣⲓ ⲛ̀ⲣⲱⲙⲁⲛⲟⲥ ⲉ ⲟⲩⲁⲓ ⲡⲉ ⲉⲃⲟⲗ ϧⲉⲛ ⲡⲓⲇ̅ ⲉⲧⲁⲩⲉⲣⲙⲁⲣⲧⲩⲣⲟⲥ ⲛⲉⲙ ⲁⲃⲃⲁ ⲑⲉⲟⲡⲉⲙⲡⲧⲟⲥ ϧⲉⲛ ϯⲁⲣⲭⲏ ⲛ̀ⲧⲉ ⲡⲓⲇⲓⲱⲅⲙⲟⲥ. ⲫⲁⲓ ⲇⲉ ϫⲉ ⲉⲩⲗⲟⲅⲓⲟⲥ ⲛⲉ ⲟⲩⲟⲛ ⲛ̀ⲧⲁϥ ⲙ̀ⲙⲁⲩ ⲛ̀ⲟⲩⲥⲟⲛ ⲛ̀ⲅⲛⲏⲥⲓⲟⲥ ⲉϥⲟⲓ ϩⲱϥ ⲛ̀ⲥⲧⲣⲁⲧⲏⲗⲁⲧⲏⲥ ⲉ ⲡⲉϥⲣⲁⲛ ⲡⲉ ⲙⲁⲕⲁⲣⲓⲟⲥ ⲉⲁ ⲡⲟⲩⲣⲟ ⲇⲓⲟⲕⲗⲏⲧⲓⲁⲛⲟⲥ ⲉⲣⲉ̀ⲝⲱⲣⲓⲍⲓⲛ ⲙ̀ⲙⲟϥ ⲉϧⲣⲏⲓ ⲉ ⲭⲏⲙⲓ ⲉⲑⲃⲉ ⲫⲣⲁⲛ ⲙ̀ⲡⲉⲛϭⲟⲓⲥ ⲓ︤ⲏ︦ⲥ︥ ⲡⲭ︤ⲥ︥ ⲟⲩⲟϩ ⲁⲩⲱⲗⲓ ⲛ̀ⲧⲉϥⲁⲫⲉ ⲉⲑⲟⲩⲁⲃ ϧⲉⲛ ϣⲉⲑⲛⲟⲩϥⲓ ⲛ̀ⲧⲉ ⲡⲑⲟϣ ⲡϣⲁϯ.</em></p>
						<p><em>ⲫⲏ ⲉⲑⲟⲩⲁⲃ ⲇⲉ ϩⲱϥ ⲁⲡⲁⲧⲏⲣ ⲡⲓⲥⲧⲣⲁⲧⲏⲗⲁⲧⲏⲥ ⲛⲉⲙ ⲏⲣⲁⲓ ⲧⲉϥⲥⲱⲛⲓ ⲛⲓⲙⲁⲣⲧⲩⲣⲟⲥ ⲛⲉ ⲛϣⲏⲣⲓ ⲛⲉ ⲛ̀ⲑⲉⲟⲕⲣⲁⲧⲱⲣ ⲡⲓⲥⲟⲛ ⲙ̀ⲃⲁⲥⲓⲗⲓⲧⲏⲥ ⲫⲓⲱⲧ ⲙ̀ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲡⲓⲁⲛⲧⲓⲱⲭⲉⲟⲥ ⲛⲉⲙ ⲉⲩⲗⲟⲅⲓⲟⲥ ⲡⲉϥⲥⲟⲛ ⲡⲓⲉⲡⲁⲣⲭⲟⲥ.</em></p>
						<p><em>ⲫⲁⲓ ⲇⲉ ϫⲉ ⲉⲩⲗⲟⲅⲓⲟⲥ ⲛⲁⲣⲉ ⲡⲟⲩⲣⲟ ⲕⲱⲥⲧⲁⲛⲧⲓⲛⲟⲥ ⲥⲱⲟⲩⲛ ⲙ̀ⲙⲟϥ ϫⲉ ⲟⲩ ⲉⲃⲟⲗ ⲡⲉ ϧⲉⲛ ⲟⲩⲛⲟⲩⲛⲓ ⲉⲥⲧⲁⲓⲏⲟⲩⲧ ⲟⲩⲟϩ ⲙ̀ⲙⲁⲣⲧⲩⲣⲟⲥ ⲟⲩⲟϩ ⲁϥⲙⲟⲩϯ ⲉⲣⲟϥ ⲁϥⲑⲱⲕⲉⲙ ⲛ̀ⲧⲉϥⲥⲏϥⲓ ⲙ̀ⲙⲓⲛ ⲙ̀ⲙⲟϥ ⲛ̀ϫⲉ ⲡⲟⲩⲣⲟ ⲕⲱⲥⲧⲁⲛⲧⲓⲛⲟⲥ ⲟⲩⲟϩ ⲁϥⲧⲏⲓⲥ ⲛⲁϥ ⲛⲉⲙ ⲑⲃⲁ ⲥⲛⲁⲩ ⲙ̀ⲙⲁⲧⲟⲓ ⲛ̀ⲇⲓⲛⲁⲧⲟⲥ ⲟⲩⲟϩ ⲁϥϯ ⲛⲁϥ ⲛ̀ⲟⲩⲛⲓϣϯ ⲛ̀ⲉⲣϣⲓϣⲓ ⲛⲉⲙ ⲟⲩⲝⲟⲩⲥⲓⲁ ⲉⲑⲣⲉϥϧⲱⲧⲉⲃ ⲛ̀ⲛⲓϩⲉⲗⲗⲏⲛⲟⲥ ⲧⲏⲣⲟⲩ ⲓⲧⲉ ⲕⲟⲙⲏⲥ ⲓⲧⲉ ϩⲏⲅⲉⲙⲱⲛ ⲓⲧⲉ ⲙⲁⲧⲟⲓ ⲓⲧⲉ ⲡⲁⲅⲁⲛⲟⲥ ⲓⲧⲉ ⲁⲣⲭⲱⲛ ⲓⲧⲉ ϩⲏⲕⲓ ⲓⲧⲉ ⲣⲁⲙⲁⲟ ⲓⲥϫⲉⲛ ⲡⲓⲡⲁⲗⲁⲧⲓⲟⲛ ⲛ̀ⲧⲉ ⲁⲛⲧⲓⲟⲭⲓⲁ ϣⲁ ⲛⲓⲙⲁⲛϩⲱⲧⲡ ⲛ̀ⲧⲉ ⲫⲣⲏ<sup class="footnote">1</sup> ⲛⲉⲙ ϣⲁ ⲡⲕⲁϩⲓ ⲛ̀ⲛⲓ ⲉⲑⲁⲩϣ ⲉⲩⲉϧⲟⲑⲃⲟⲩ ⲧⲏⲣⲟⲩ ⲉⲃⲏⲗ ⲉ ⲛⲏ ⲉⲑⲛⲁⲉⲣⲟⲙⲟⲗⲟⲅⲓⲛ ⲙ̀ⲡⲭ︤ⲥ︥ ⲟⲩⲟϩ ⲛ̀ⲥⲉϣⲱⲡⲓ ⲛ̀ⲭⲣⲓⲥⲧⲓⲁⲛⲟⲥ.</em></p>
						<p class="footnote">1. Cod. <em>ⲫⲣⲉ</em>.</p>
						<p><em>ⲉⲩⲗⲟⲅⲓⲟⲥ ⲇⲉ ⲁϥⲓ̀ ⲉϧⲟⲩⲛ ⲉ ⲣⲁⲕⲟϯ ϧⲉⲛ ⲟⲩⲛⲓϣϯ ⲛ̀ϫⲟⲙ ⲟⲩⲟϩ ⲟⲩⲛⲓϣϯ ⲛ̀ⲫⲟⲃⲟⲥ ⲛ̀ⲣⲁϣⲓ ⲁϥϣⲱⲡⲓ ϧⲉⲛ ⲛⲓⲗⲁⲟⲥ ⲛ̀ⲧⲉ ⲛⲓⲡⲓⲥⲧⲟⲥ ⲟⲩⲟϩ ⲟⲩϩⲟϯ ⲉⲛⲁϣⲱⲥ ⲁⲥⲓ̀ ⲉϫⲉⲛ ⲛⲓϣⲁⲙϣⲉⲓⲇⲱⲗⲟⲛ ⲥⲁⲧⲟⲧϥ ⲇⲉ ⲁϥϧⲱⲧⲉⲃ ⲙ̀ⲡⲓⲕⲟⲙⲏⲥ ⲛ̀ⲧⲉ ⲣⲁⲕⲟϯ ⲛ̀ⲧⲥⲏϥⲓ ⲟⲩⲟϩ ⲁϥⲑⲁⲙⲓⲟ ⲛ̀ϩⲁⲛⲫⲟⲥⲥⲁ ⲛ̀ⲭⲣⲱⲙ ⲁϥⲥⲓϯ ⲉϧⲣⲏⲓ ⲉⲣⲱⲟⲩ ⲛ̀ϩⲁⲛⲑⲃⲁ ⲛ̀ϩⲉⲗⲗⲏⲛⲟⲥ ⲁϥⲣⲟⲕϩⲟⲩ ⲉⲩⲟⲛϧ ⲉϥϫⲱ ⲙ̀ⲙⲟⲥ ϫⲉ ⲉⲃⲟⲗ ϧⲉⲛ ⲡⲭⲣⲱⲙ ⲙ̀ⲡⲓⲕⲟⲥⲙⲟⲥ ⲉϧⲟⲩⲛ ⲉ ⲡⲓⲭⲣⲱⲙ ⲛⲁⲧϭⲉⲛⲟ ⲛ̀ⲧⲉ ϯⲅⲉⲉⲛⲛⲁ ⲙ̀ⲫⲣⲏϯ ⲉⲧⲁⲩⲣⲱⲕϩ ⲙ̀ⲡⲥⲱⲙⲁ ⲛ̀ⲛⲓⲇⲓⲕⲉⲟⲥ ⲙ̀ⲙⲁⲣⲧⲩⲣⲟⲥ ϯⲛⲁⲣⲱⲕϩ ϩⲱ ⲛ̀ⲛⲟⲩⲥⲁⲣⲝ ⲛⲉⲙ ⲛⲟⲩⲉⲣⲫⲏⲟⲩⲓ ⲛⲉⲙ ⲛⲟⲩⲓⲇⲱⲗⲟⲛ ⲟⲩⲟϩ ⲁϥϩⲓⲭⲣⲱⲙ ⲉ ⲛⲓⲉⲣⲫⲏⲟⲩⲓ ⲛ̀ⲧⲉ ⲣⲁⲕⲟϯ ⲟⲩⲟϩ ⲁϥϣⲉⲣϣⲱⲣⲟⲩ ⲟⲩⲟϩ ⲁϥϩⲱⲗⲉⲙ ⲛ̀ⲛⲟⲩⲭⲣⲏⲙⲁ.</em></p>
						<p><em>ⲡⲁⲓⲣⲏϯ ⲁϥⲕⲱⲧ ⲛ̀ϩⲁⲛⲙⲏϣ ⲛ̀ⲉⲕⲕⲗⲏⲥⲓⲁ ⲟⲩⲟϩ ⲟⲩⲛⲓϣϯ ⲛ̀ϩⲟϯ ⲁⲥⲓ̀ ⲉϫⲉⲛ ⲛⲓϣⲁⲙϣⲉⲓ̀ⲇⲱⲗⲟⲛ ⲧⲏⲣⲟⲩ ⲟⲩⲟϩ ⲛⲁⲩⲫⲏⲧ ⲡⲉ ⲕⲁⲧⲁ ⲙⲁ ⲉⲃⲟⲗ ϧⲁⲧϩⲏ ⲙ̀ⲡⲉϥϩⲟ ⲉⲧⲁϥⲥⲱⲧⲉⲙ ⲇⲉ ⲉⲑⲃⲏⲧϥ ⲛ̀ϫⲉ ⲥⲱⲧⲏⲣⲓⲭⲟⲥ ⲡⲓⲉⲡⲁⲣⲭⲟⲥ ⲛ̀ⲧⲉ ϯⲡⲟⲗⲓⲥ ⲃⲟⲩϣⲏⲙ ⲁϥⲣⲁϣⲓ ⲉⲙⲁϣⲱ ⲉⲡⲓⲇⲏ ⲛⲉ ⲟⲩⲭⲣⲓⲥⲧⲓⲁⲛⲟⲥ ⲡⲉ ⲟⲩⲟϩ ϧⲉⲛ ⲟⲩⲉⲝⲁⲡⲓⲛⲁ ⲁϥⲧⲱⲛϥ ⲛⲉⲙ ⲛⲉϥⲙⲁⲧⲟⲓ ⲛⲉⲙ ⲛⲉϥⲁⲗⲱⲟⲩⲓ ⲟⲩⲟϩ ⲁϥϣⲟⲣϣⲉⲣ ⲛ̀ⲛⲓⲉⲣⲫⲏⲟⲩⲓ ⲧⲏⲣⲟⲩ ⲛ̀ⲧⲉ ⲧⲉϥⲡⲟⲗⲓⲥ.</em></p>
						<p><em>ⲛ̀ϣⲟⲣⲡ ⲇⲉ ⲫⲏ ⲉⲧⲥⲁϧⲏⲧ ⲛ̀ϯⲡⲟⲗⲓⲥ ⲉⲧⲉ ⲡⲓⲛⲓϣϯ ⲛ̀ⲉⲣⲫⲉⲓ ⲡⲉ ⲛ̀ⲧⲉ ⲡⲓⲁⲡⲟⲗⲗⲱⲛ ⲟⲩⲟϩ ⲁϥⲧⲁⲗⲟ ⲛ̀ⲛⲉϥⲭⲣⲏⲙⲁ ⲛ̀ⲛⲓⲉⲕⲕⲗⲏⲥⲓⲁ ⲉⲑⲣⲟⲩⲕⲟⲧⲟⲩ ⲟⲩⲟϩ ⲡⲓⲉⲣⲫⲉⲓ ⲛ̀ⲧⲉ ⲡⲓϣⲑⲉϩ ⲉⲧⲉ ⲫⲁ ⲡⲓⲍⲉⲩⲥ ⲡⲉ ⲁϥϣⲉⲣϣⲱⲣϥ ϣⲁ ⲛⲉϥⲥⲉⲛϯ ⲟⲩⲟϩ ⲁϥⲕⲟⲧϥ ⲛ̀ⲟⲩⲛⲓϣϯ ⲛ̀ⲉⲕⲕⲗⲏⲥⲓⲁ.</em></p>
						<p><em>ⲉⲩⲗⲟⲅⲓⲟⲥ ⲇⲉ ⲡⲓⲉⲡⲁⲣⲭⲟⲥ ⲉⲧⲓ ⲉϥⲛⲏⲟⲩ ⲉⲣⲏⲥ ϧⲉⲛ ⲭⲏⲙⲓ ⲁϥⲛⲁⲩ ⲉ ⲡⲓⲉⲣⲫⲉⲓ ⲛ̀ⲧⲉ ⲥⲓⲡ ⲉϥⲥⲉⲗⲥⲱⲗ ⲉⲃⲟⲗ ⲛⲁϥϣⲓⲛⲓ ⲛ̀ⲛⲉϥⲛⲓϣϯ ⲉⲑⲃⲏⲧϥ ϫⲉ ⲟⲩ ⲡⲉ ⲫⲁⲓ ⲟⲩⲟϩ ϧⲉⲛ ϯⲟⲩⲛⲟⲩ ⲁⲩϯ ⲙ̀ⲡⲟⲩⲟⲩⲟⲓ ⲉⲣⲟϥ ⲛ̀ϫⲉ ϩⲁⲛⲣⲱⲙⲓ ⲛ̀ⲭⲣⲓⲥⲧⲓⲁⲛⲟⲥ ⲉⲃⲟⲗ ϧⲉⲛ ϭⲙⲟⲩⲛⲓ ⲟⲩⲟϩ ⲁⲩϫⲱ ⲉⲣⲟϥ ⲙ̀ⲡⲓⲣⲏϯ ⲉⲧⲁ ⲇⲓⲟⲫⲁⲛⲏⲥ ⲕⲱⲧ ⲙ̀ⲡⲓⲉⲣⲫⲉⲓ ⲟⲩⲟϩ ϫⲉ ⲛ̀ⲑⲟϥ ⲁϥϧⲱⲧⲉⲃ ⲛ̀ⲁⲃⲃⲁ ⲙⲁⲕⲣⲟⲃⲓ ⲡⲓⲉⲡⲓⲥⲕⲟⲡⲟⲥ ⲛ̀ⲧⲉ ⲡⲉⲛⲕⲁϩⲓ.</em></p>
						<p><em>ⲉⲧⲁϥⲥⲱⲧⲉⲙ ⲇⲉ ⲉ ⲛⲁⲓ ⲛ̀ϫⲉ ⲉⲩⲗⲟⲅⲓⲟⲥ ⲁϥⲟⲩⲁϩⲥⲁϩⲛⲉ ⲛⲓ ⲉ̀ⲓⲛⲓ ⲛ̀ⲛⲓⲕⲁⲥ ⲛ̀ⲧⲉ ⲡⲓⲁⲥⲉⲃⲏⲥ ⲇⲓⲟⲫⲁⲛⲏⲥ ⲉⲡϣⲱⲓ ϧⲉⲛ ⲡⲓⲙⲁ ⲉⲛⲁⲩⲑⲟⲙⲥ ⲛ̀ϧⲏⲧϥ ⲁϥⲑⲣⲟⲩⲣⲟⲕϩⲟⲩ ϧⲉⲛ ⲟⲩⲭⲣⲱⲙ ⲕⲁⲧⲁ ϯⲡⲣⲟⲫⲏⲧⲓⲁ ⲛ̀ⲧⲉ ⲡⲓⲁⲅⲓⲟⲥ ⲛ̀ⲉⲡⲓⲥⲕⲟⲡⲟⲥ ⲁⲃⲃⲁ ⲙⲁⲕⲣⲟⲃⲓ ⲟⲩⲟϩ ⲟⲛ ⲁϥⲣⲱⲕϩ ⲙ̀ⲡⲓⲉⲣⲫⲉⲓ ⲁϥϣⲉⲣϣⲱⲣϥ ϣⲁ ⲛⲉϥⲥⲉⲛϯ ⲟⲩⲟϩ ϩⲉⲗⲗⲏⲛⲟⲥ ⲛⲓⲃⲉⲛ ⲉⲧⲁϥϫⲉⲙⲟⲩ ⲁϥϧⲟⲑⲃⲟⲩ.</em></p>
						<p><em>ⲓⲥϫⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ ⲁϥϩⲓⲧⲟⲧϥ ⲛ̀ϫⲉ ⲉⲩⲗⲟⲅⲓⲟⲥ ⲉϧⲟⲧϧⲉⲧ ⲛ̀ⲥⲁ ⲛⲓⲙ̀ϩⲁⲩ ⲛ̀ⲧⲉ ⲛⲓϩⲏⲅⲉⲙⲱⲛ ⲛⲉⲙ ⲛⲓⲕⲟⲙⲏⲥ ⲛⲉⲙ ⲛⲓⲣⲉϥϯϩⲁⲡ ⲛⲏ ⲉⲧⲁⲩϧⲱⲧⲉⲃ ⲛ̀ⲛⲓⲁⲅⲓⲟⲥ ⲙ̀ⲙⲁⲣⲧⲩⲣⲟⲥ ⲟⲩⲟϩ ⲁϥⲣⲱⲕϩ ⲛ̀ⲛⲟⲩⲥⲱⲙⲁ ⲛⲉⲙ ⲛⲟⲩⲙ̀ϩⲁⲩ ϧⲉⲛ ⲟⲩⲭⲣⲱⲙ ⲫⲁⲓ ⲡⲉ ⲡⲓⲣⲏϯ ⲉⲧⲁⲥⲕⲱⲣϥ ⲛ̀ϫⲉ ϯⲙⲉⲧϣⲁⲙϣⲉⲓ̀ⲇⲱⲗⲟⲛ ⲉⲃⲟⲗ ϧⲉⲛ ⲡⲕⲁϩⲓ ⲧⲏⲣϥ ⲛ̀ⲭⲏⲙⲓ.</em></p>
						<p><em>ⲟⲩⲟϩ ⲉⲧⲁϥϣϭⲏⲣ ⲉⲣⲏⲥ ⲁϥⲛⲁⲩ ⲉ ϣⲉⲑⲛⲟⲩϥⲓ ϩⲓϫⲉⲛ ⲡⲓⲗⲁⲕϩ ⲛ̀ⲧⲉ ⲫⲓⲁⲣⲟ ⲛⲁϥϣⲓⲛⲓ ⲡⲉ ⲛ̀ⲑⲟϥ ⲉⲩⲗⲟⲅⲓⲟⲥ ϫⲉ ⲛⲓⲙ ⲡⲉ ⲫⲣⲁⲛ ⲙ̀ⲡⲁⲓϯⲙⲓ ⲁⲩⲧⲁⲙⲟϥ ϫⲉ ϣⲉⲑⲛⲟⲩϥⲓ ⲡⲉ ⲛ̀ⲧⲉ ⲡⲑⲟϣ ⲡϣⲁϯ ⲁϥⲉⲣⲟⲩⲱ ⲡⲉϫⲁϥ ⲛⲱⲟⲩ ϫⲉ ⲁⲓⲥⲱⲧⲉⲙ ϧⲉⲛ ⲁⲛⲧⲓⲟⲭⲓⲁ ⲧⲁⲡⲟⲗⲓⲥ ϫⲉ ⲉⲧⲁ ⲡⲁⲙⲉⲛⲣⲓⲧ ⲛ̀ⲥⲟⲛ ⲙⲁⲕⲁⲣⲓ ϫⲱⲕ ⲉⲃⲟⲗ ⲛ̀ⲧⲉϥⲙⲁⲣⲧⲩⲣⲓⲁ ϧⲉⲛ ⲡⲁⲓϯⲙⲓ ⲫⲁⲓ ϧⲉⲛ ϯⲟⲩⲛⲟⲩ ⲁϥⲟⲩⲁϩⲥⲁϩⲛⲓ ⲉ ⲑⲱⲟⲩϯ ⲛ̀ⲛⲓⲕⲗⲏⲣⲓⲕⲟⲥ ⲛⲉⲙ ⲛⲓⲁⲣⲭⲱⲛ ⲛ̀ⲧⲉ ⲡⲓϯⲙⲓ ⲟⲩⲟϩ ⲛⲁϥϣⲓⲛⲓ ⲙ̀ⲙⲱⲟⲩ ⲡⲉ ⲉⲑⲃⲉ ⲡϫⲱⲕ ⲉⲃⲟⲗ ⲙ̀ⲡⲉϥⲙⲉⲛⲣⲓⲧ ⲛ̀ⲥⲟⲛ ⲙⲁⲕⲁⲣⲓ.</em></p>
						<p><em>ⲛ̀ⲑⲱⲟⲩ ⲇⲉ ⲁⲩⲙⲟϣⲓ ⲛⲉⲙⲁϥ ϣⲁⲧⲟⲩⲟⲗϥ ⲉ ⲡⲓⲙⲁ ⲉⲧⲁⲩⲱⲗⲓ ⲛ̀ⲧⲉϥⲁⲫⲉ ⲉⲑⲟⲩⲁⲃ ⲛ̀ϧⲏⲧϥ ⲥⲁϧⲏⲧ ⲛ̀ϣⲉⲑⲛⲟⲩⲫⲓ ⲡⲓⲙⲁ ⲟⲛ ⲉⲧⲁⲩⲑⲟⲙⲥϥ ⲙ̀ⲙⲟϥ ⲛ̀ⲑⲟϥ ⲇⲉ ⲁϥⲑⲣⲟⲩⲓⲛⲓ ⲙ̀ⲡⲉϥⲥⲱⲙⲁ ⲉⲑⲟⲩⲁⲃ ⲉⲡϣⲱⲓ ⲟⲩⲟϩ ⲁϥⲣⲓⲙⲓ ⲉϩⲣⲏⲓ ⲉϫⲱϥ ⲛ̀ⲟⲩⲛⲓϣϯ ⲛ̀ⲛⲁⲩ ⲁϥⲉⲣⲁⲙⲁⲗⲏϫ ⲉⲣⲟϥ ⲉϥϯⲫⲓ ⲉ ⲣⲱϥ ⲙⲉⲛⲉⲛⲥⲱⲥ ⲁϥϯ ⲉⲣⲟϥ ⲛ̀ϩⲁⲛⲙⲏϣ ⲛ̀ⲥⲑⲟⲓⲛⲟⲩϥⲓ ⲟⲩⲟϩ ⲁϥⲕⲟⲥϥ ϧⲉⲛ ⲟⲩⲕⲁⲓⲥⲓ ⲙ̀ⲃⲁⲥⲓⲗⲓⲕⲟⲛ ⲟⲩⲟϩ ⲉⲛⲉ ⲁϥϯⲑⲱϣ ⲡⲉ ⲉⲑⲣⲉϥⲟⲗϥ ⲛⲉⲙⲁϥ ⲉ ⲁⲛⲧⲓⲟⲭⲓⲁ.</em></p>
						<p><em>ⲛ̀ϩⲣⲏⲓ ⲇⲉ ϧⲉⲛ ⲡⲓⲉ̀ϫⲱⲣϩ ⲉⲧⲉⲙⲙⲁⲩ ⲁϥⲟⲩⲟⲛϩϥ ⲉⲣⲟϥ ⲛ̀ϫⲉ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲉϥⲉⲣⲫⲟⲣⲓⲛ ⲛ̀ⲟⲩϩⲉⲃⲥⲱ ⲛ̀ⲟⲩⲣⲟ ⲛⲉⲙ ⲟⲩⲛⲓϣϯ ⲛ̀ⲱⲟⲩ ⲡⲉϫⲁϥ ϫⲉ ⲙ̀ⲡⲉⲣⲟⲗⲧ ⲉⲛⲟⲗ ϧⲉⲛ ⲡⲁⲓϯⲙⲓ ϫⲉⲟⲩⲏⲓ ⲫⲁⲓ ⲡⲉ ⲡⲓⲙⲁ ⲉⲧⲁ ⲡϭⲟⲓⲥ ⲑⲁϣϥ ⲛⲏⲓ ϣⲁ ⲡϫⲱⲕ ⲉⲃⲟⲗ ⲛ̀ⲧⲉ ⲡⲁⲓⲉⲱⲛ ⲁⲗⲗⲁ ⲉⲕⲉϯⲡⲑⲱϣ ⲛ̀ⲟⲩⲉⲩⲕⲧⲏⲣⲓⲟⲛ ⲉⲑⲣⲟⲩⲕⲟⲧϥ ⲛⲏⲓ ϧⲉⲛ ⲡⲓⲙⲁ ⲉⲧⲁⲩⲱⲗ ⲛ̀ⲧⲁⲁⲫⲉ ⲛ̀ϧⲏⲧϥ ⲟⲩⲟϩ ⲛ̀ⲑⲟⲕ ϩⲱⲕ ⲡⲁⲙⲉⲛⲣⲓⲧ ⲛ̀ⲥⲟⲛ ⲁ ⲫϯ ⲟⲩⲱ ⲉ ⲥⲟⲃϯ ⲛⲁⲕ ⲙ̀ⲡⲉⲕⲭⲗⲟⲙ ⲙ̀ⲫⲣⲏϯ ⲛ̀ⲛⲓⲙⲁⲣⲧⲩⲣⲟⲥ ⲉⲑⲃⲉ ⲡⲓϩⲱⲃ ⲉⲑⲛⲁⲛⲉϥ ⲉⲧⲁⲕⲁⲓϥ ⲛ̀ϯⲉⲕⲕⲗⲏⲥⲓⲁ ϯⲛⲟⲩ ϫⲉ ⲙ̀ⲡⲉⲣⲭⲁⲧⲟⲧⲕ ⲉⲃⲟⲗ ⲁⲗⲗⲁ ⲉⲕⲉⲧⲟⲩϩⲟ ⲉϫⲉⲛ ⲛⲁⲓ ⲉⲧⲉⲕⲣⲁ ⲙ̀ⲙⲱⲟⲩ ϧⲉⲛ ⲡⲭ︤ⲥ︥ ⲟⲩⲟϩ ⲡⲁⲓϯⲙⲓ ϩⲱϥ ⲉⲧⲁ ⲡⲁⲥⲱⲙⲁ ϫⲱⲓⲗⲓ ⲉⲣⲟϥ ⲉⲣⲉ ⲧϩⲓⲣⲏⲛⲏ ⲙ̀ⲡⲭ︤ⲥ︥ ⲙ̀ⲧⲟⲛ ⲙ̀ⲙⲟⲥ ⲉϫⲱϥ ϣⲁ ⲉⲛⲉϩ.</em></p>
						<p><em>ⲧⲟⲧⲉ ⲉⲩⲗⲟⲅⲓⲟⲥ ⲉⲧⲁϥⲧⲱⲛϥ ⲛ̀ϣⲱⲣⲡ ⲁϥⲓⲣⲓ ⲕⲁⲧⲁ ⲫⲣⲏϯ ⲉⲧⲁ ⲡⲓⲁⲅⲓⲟⲥ ⲁⲡⲁ ⲙⲁⲕⲁⲣⲓⲟⲥ ⲟⲩⲁϩⲥⲁϩⲛⲓ ⲛⲁϥ ⲟⲩⲟϩ ⲁϥⲓⲛⲓ ⲉⲃⲟⲗ ⲛ̀ⲟⲩⲙⲁⲡⲡⲁ ⲛ̀ⲛⲟⲩⲃ ⲁϥϯ ⲛ̀ⲛⲓⲛⲟⲩⲃ ⲛ̀ⲛⲓⲕⲗⲏⲣⲓⲕⲟⲥ ⲉⲑⲣⲟⲩⲕⲱⲧ ⲙ̀ⲡⲓⲧⲟⲡⲟⲥ ϧⲉⲛ ϯⲙⲏ ⲛⲓⲃⲉⲛ.</em></p>
						<p><em>ⲟⲩⲟϩ ⲁϥⲓ̀ ⲉⲃⲟⲗ ⲉⲑⲣⲉϥϫⲱⲕ<sup class="footnote">1</sup> ⲉⲃⲟⲗ ⲙ̀ⲡϩⲱⲃ ⲙ̀ⲡⲟⲩⲣⲟ ⲉϥϯⲱⲟⲩ ⲙⲡⲉⲛϭⲟⲓⲥ ⲟⲩⲟϩ ⲡⲉⲛⲛⲟⲩϯ ⲡⲉⲛⲥⲱⲧⲏⲣ ⲓ︤ⲏ︦ⲥ︥ ⲡⲭ︤ⲥ︥ ⲫⲁⲓ ⲉⲧⲉ ⲉⲃⲟⲗ ϩⲓⲧⲟⲧϥ ⲉⲣⲉ ⲱⲟⲩ ⲛⲓⲃⲉⲛ ⲛⲉⲙ ⲡⲣⲟⲥⲕⲩⲛⲏⲥⲓⲥ ⲛⲓⲃⲉⲛ ⲉⲣⲡⲣⲉⲡⲓ ⲙ̀ⲫⲓⲱⲧ ⲛⲉⲙⲁϥ ⲛⲉⲙ ⲡⲓⲡ︤ⲛ︦ⲁ︥ ⲉⲑⲟⲩⲁⲃ ⲛ̀ⲣⲉϥⲧⲁⲛϧⲟ ⲟⲩⲟϩ ⲛ̀ⲟⲙⲟⲟⲩⲥⲓⲟⲥ ⲛⲉⲙⲁϥ ϯⲟⲩⲛⲟⲩ ⲛⲉⲙ ⲛ̀ⲥⲏⲟⲩ ⲛⲓⲃⲉⲛ ⲛⲉⲙ ϣⲁ ⲉⲛⲉϩ ⲛ̀ⲧⲉ ⲛⲓⲉⲛⲉϩ ⲧⲏⲣⲟⲩ ⲁⲙⲏⲛ.</em></p>
						<p class="footnote">1. Cod. <em>ⲉⲑⲣⲉⲕϫⲱⲕ</em>.</p>
					</div>
				</div>
			</div>
			<div>
				<h3>II. Textes des différents dialectes.</h3>
				<div>
					<h4 id="chrestomathie_differences_des_dialectes">Principales différences des dialectes entr'eux.</h4>
					<p>Les cinq dialectes coptes connus se divisent en trois groupes:</p>
					<p>Le groupe de la <i>Basse Égypte</i>, représenté par le seul dialecte <i>boḥairique</i>.</p>
					<p>Le groupe de la <i>Moyenne-Égypte</i> qui contient le <i>Memphitique</i> et le <i>Fayoumique</i>.</p>
					<p>Le groupe de la <i>Haute-Égypte</i> qui comprend l'<i>Achmimique</i> et le <i>Ṣaꜥîdique</i>.</p>
					<p>Les différences philologiques qui règnent entre ces dialectes sont plus ou moins grandes selon que leurs lieux d'origine et d'emploi sont plus ou moins éloignés. Le Boḥairique à Alexandrie et le Ṣaꜥîdique en Thébaïde, constituent les deux points extrêmes; les trois autres dialectes, les intermédiaires. Le groupement grammatical et phonétique correspond à peu près à la distribution géographique.</p>
					<p>Il faut cependant remarquer que les quatre dialectes de la Moyenne et de la Haute-Égypte sont plus rapprochés entr'eux que du Boḥairique. Celui-ci forme une division bien distincte et possède des caractéristiques bien tranchées.</p>
					<p>Le Ṣaꜥîdique et le Boḥairique sont de beaucoup les plus riches et les plus importants; les trois autres, surtout le Memphitique, n'ont jusqu'ici fourni qu'une quantité relativement peu considérable de documents. On en jugera par la liste des ouvrages coptes dressée à la fin de la grammaire.</p>
					<p>Comme langue parlée, c'est le Ṣaꜥîdique qui s'est maintenu le plus longtemps. Quelques villages de la Haute-Égypte le conservèrent jusqu'au 17<sup>e</sup> siècle, tandis que le Boḥairique avait, dès le 12<sup>e</sup> siècle, entièrement disparu devant l'arabe.</p>
					<p>Voici les principales différences qui existent entre les cinq dialectes. Ces différences portent sur les consonnes et sur les voyelles.</p>
					<h4>I. Différences dans les consonnes.</h4>
					<ol>
						<li>
							<p>Le Boḥairique possède les trois aspirées <em>ⲫ</em> <em>ⲭ</em> <em>ⲑ</em>.</p>
							<p>Les autres dialectes n'ont que les ténues <em>ⲡ</em> <em>ⲕ</em> <em>ⲧ</em>.</p>
						</li>
						<li>
							<p>Le Boḥairique a deux signes pour les gutturales: <i>h</i> <i>ḥ</i> et <i>ḫ</i> (<em class="ar">خ</em>). <em>ϩ</em> = <i>h</i>, <i>ḥ</i>; <em>ϧ</em> = <i>ḫ</i>.</p>
							<p>Les deux dialectes de la M. É. et le Ṣaꜥîdique n'en ont qu'un: <em>ϩ</em>.</p>
							<p>L'Achmimique a le <em>ϩ</em> et le <em>ϩ</em> barré <em>ⳉ</em> qui correspond au <em>ϧ</em> boḥairique, à <em>ϣ</em> et à <em>ϫ</em> quand il est combiné avec <em>ⲧ</em>.</p>
						</li>
						<li>
							<p>En Boḥairique, le <i>q</i> et le <i>g</i> égyptiens deviennent quelquefois <em>ϫ</em>, mais <em>ϭ</em> en Ṣaꜥîdique; tandis qu'au contraire le <i>t</i> égyptien devient <em>ϭ</em> en B. et <em>ϫ</em> en Ṣ.</p>
							<p>Dans l'emploi de ces deux lettres <em>ϫ</em> <em>ϭ</em>, les autres se rapprochent plus du Ṣaꜥîdique que du Boḥairique.</p>
						</li>
						<li>
							<p>Le <em>ⲥ</em> boḥairique est souvent remplacé par <em>ϣ</em> dans les autres dialectes, <em>ⲥⲁϫⲓ</em>: <em>ϣⲁϫⲓ</em> «parler».</p>
						</li>
					</ol>
					<h4>II. Différences dans les voyelles.</h4>
					<ol>
						<li>
							<p>La voyelle auxiliaire finale <em>ⲓ</em> en B. est représentée par <em>ⲉ</em> en Ṣ. <em>ⲣⲱⲙⲓ</em>: <em>ⲣⲱⲙⲉ</em>.</p>
							<p>Le Memphitique et le Fayoumique suivent le Boḥairique et retiennent <em>ⲓ</em>, l'Achmimique suit le Ṣaꜥîdique. De plus, <em>ⲓ</em> B. radical est en Ṣ. écrit <em>ⲉⲓ</em> au commencement des mots et <em>ⲓ̈</em> à l'intérieur ou à la fin: <em>ⲉⲓⲱⲧ</em> = <em>ⲓⲱⲧ</em> «père»; <em>ⲡⲁⲓ̈</em>, <em>ⲧⲁⲓ̈</em>, <em>ⲛⲁⲓ̈</em> = <em>ⲫⲁⲓ</em>, <em>ⲑⲁⲓ</em>, <em>ⲛⲁⲓ</em>.</p>
							<p>Les noms et les verbes boḥairiques terminés en <em>ⲁⲓ</em>, <em>ⲉⲓ</em>, <em>ⲏⲓ</em>, <em>ⲟⲩⲓ</em> ont perdu la voyelle finale en Ṣaꜥîdique, <em>ⲛⲁⲓ</em>: <em>ⲛⲁ</em> «miséricorde», <em>ϣⲁⲓ</em>: <em>ϣⲁ</em> «fête», <em>ⲛ̀ⲭⲁⲓ</em>: <em>ⲛⲕⲁ</em> «chose»; <em>ϩⲉⲓ</em>: <em>ϩⲉ</em> «tomber», <em>ⲉⲣⲫⲉⲓ</em>: <em>ⲉⲣⲡⲉ</em> «temple», <em>ⲙⲉⲓ</em>: <em>ⲙⲉ</em> «aimer»; <em>ⲁⲗⲏⲓ</em>: <em>ⲁⲗⲉ</em> «monter», <em>ⲙⲏⲓ</em>: <em>ⲙⲉ</em> «juste», <em>ⲛⲟⲩⲓ</em>: <em>ⲛⲟⲩ</em> «être sur le point de», <em>ⲥⲁϩⲟⲩⲓ</em>: <em>ⲥⲁϩⲟⲩ</em> «maudire».</p>
						</li>
						<li>
							<p>Plusieurs mots qui ont un <em>ⲁ</em> en B. ont un <em>ⲉ</em> en Ṣ. et dans les autres dialectes: <em>ⲟⲩϫⲁⲓ</em>: <em>ⲟⲩϫⲉⲓ</em>.</p>
						</li>
						<li>
							<p>Une voyelle simple en B. est souvent double en Ṣ. <em>ϣⲉⲣⲓ</em>: <em>ϣⲉⲉⲣⲉ</em> «fille», <em>ϫⲱⲣⲓ</em>: <em>ϫⲱⲱⲣⲉ</em> «être fort».</p>
						</li>
						<li>
							<p>Enfin les deux dialectes de la M. É. et l'Achmimique se distinguent par le fréquent êmploi de <em>ⲁ</em>, là où les deux autres dialectes auraient <em>ⲟ</em> et même <em>ⲉ</em>: <em>ⲉⲃⲟⲗ</em> B. Ṣ. <em>ⲉⲃⲁⲗ</em> M. F. <em>ⲁⲃⲁⲗ</em> A.</p>
						</li>
					</ol>
					<p>Mais c'est avant tout par l'étude comparée des textes qu'on acquerra la connaissance des dialectes coptes.</p>
				</div>
				<div>
					<h5 id="chrestomathie_zacharie_v">Zacharie V.</h5>
					<h6>Boḥairique</h6>
					<p>(<i>Tattam</i>).</p>
					<ol>
						<li><em>Ⲟⲩⲟϩ ⲁⲓⲧⲁⲥⲑⲟ ⲁⲓϥⲁⲓ ⲛ̀ⲛⲁⲃⲁⲗ ⲉⲡϣⲱⲓ ⲁⲓⲛⲁⲩ ⲟⲩⲟϩ ϩⲏⲡⲡⲉ ⲓⲥ ⲟⲩⲟⲥϧ ⲉϥϩⲁⲗⲁⲓ.</em></li>
						<li><em>ⲟⲩⲟϩ ⲡⲉϫⲁϥ ⲛⲏⲓ ϫⲉ ⲟⲩ ⲛ̀ⲑⲟⲕ ⲡⲉⲧⲉⲕⲛⲁⲩ ⲉ̀ⲣⲟϥ ⲟⲩⲟϩ ⲡⲉϫⲏⲓ ϫⲉ ϯⲛⲁⲩ ⲁⲛⲟⲕ ⲉⲩⲟⲥϧ ⲉϥϩⲁⲗⲁⲓ ⲉϥⲓ̀ⲣⲓ ⲛ̀ⲕ̅ ⲙ̀ⲙⲁϩⲓ ⲛ̀ϣⲓⲏ ⲛⲉⲙ ⲓ̅ ⲙ̀ⲙⲁϩⲓ ⲛ̀ⲟⲩⲟⲥⲑⲉⲛ.</em></li>
						<li><em>ⲟⲩⲟϩ ⲡⲉϫⲁϥ ⲛⲏⲓ ϫⲉ ⲫⲁⲓ ⲡⲉ ⲡⲓⲥⲁϩⲟⲩⲓ ⲉⲑⲛⲏⲟⲩ ϩⲓϫⲉⲛ ⲡϩⲟ ⲙ̀ⲡⲕⲁϩⲓ ⲧⲏⲣϥ ϫⲉ ⲟⲩⲏⲓ ⲣⲉϥϭⲓⲛ̀ϫⲟⲛⲥ ⲛⲓⲃⲉⲛ ⲉⲩⲉ̀ⲉⲣ ⲡⲟⲩⲙ̀ⲡϣⲓϣ ⲉⲃⲟⲗ ϧⲉⲛ ⲫⲁⲓ ϣⲁ ⲉϧⲣⲏⲓ ⲉ ⲫⲙⲟⲩ ⲟⲩⲟϩ ⲣⲉϥⲱⲣⲕ ⲛ̀ⲛⲟⲩϫ ⲛⲓⲃⲉⲛ ⲉⲩⲉⲉⲣ ⲡⲟⲩⲙ̀ⲡϣⲓϣ ⲉⲃⲟⲗ ϧⲉⲛ ⲫⲁⲓ ⲉϧⲣⲏⲓ ⲉ ⲫⲙⲟⲩ.</em></li>
						<li><em>ⲟⲩⲟϩ ⲉⲓⲉ̀ⲉⲛϥ ⲉⲃⲟⲗ ⲡⲉϫⲉ ⲡϭⲟⲓⲥ ⲡⲓⲡⲁⲛⲧⲟⲕⲣⲁⲧⲱⲣ ⲟⲩⲟϩ ⲉϥⲉ̀ϣⲉ ⲛⲁϥ ⲉϧⲟⲩⲛ ⲉ ⲡⲏⲓ ⲙ̀ⲡⲓⲣⲉϥϭⲓⲟⲩⲓ ⲛⲉⲙ ⲉϧⲟⲩⲛ ⲉ ⲡⲏⲓ ⲉ ⲫⲏ ⲉⲧⲱⲣⲕ ⲙ̀ⲡⲁⲣⲁⲛ ⲉϫⲉⲛ ⲟⲩⲙⲉⲑⲛⲟⲩϫ ⲟⲩⲟϩ ⲉϥⲉ̀ϣⲱⲡⲓ ϧⲉⲛ ⲑⲙⲏϯ ⲙ̀ⲡⲉϥⲏⲓ ⲟⲩⲟϩ ⲉϥⲉ̀ⲙⲟⲛⲕϥ ⲛⲉⲙ ⲛⲉϥϣⲉ ⲛⲉⲙ ⲛⲉϥⲱⲛⲓ.</em></li>
						<li><em>ⲟⲩⲟϩ ⲁϥⲓ̀ ⲉⲃⲟⲗ ⲛ̀ϫⲉ ⲡⲓⲁⲅⲅⲉⲗⲟⲥ ⲉⲧⲥⲁϫⲓ ⲛ̀ϧⲣⲏⲓ ⲛ̀ϧⲏⲧ ⲟⲩⲟϩ ⲡⲉϫⲁϥ ⲛⲏⲓ ϫⲉ ϥⲁⲓ ⲛ̀ⲛⲉⲕⲃⲁⲗ ⲉⲡϣⲱⲓ ⲟⲩⲟϩ ⲁⲛⲁⲩ ⲉ ⲫⲁⲓ ⲉⲑⲛⲏⲟⲩ ⲉⲃⲟⲗ.</em></li>
						<li><em>ⲟⲩⲟϩ ⲡⲉϫⲏⲓ ϫⲉ ⲟⲩ ⲡⲉ ⲟⲩⲟϩ ⲡⲉϫⲁϥ ϫⲉ ⲫⲁⲓ ⲡⲉ ⲡⲓϣⲓ ⲉⲑⲛⲏⲟⲩ ⲉⲃⲟⲗ ⲟⲩⲟϩ ⲡⲉϫⲁϥ ϫⲉ ⲫⲁⲓ ⲡⲉ ⲡⲟⲩϭⲓ ⲛ̀ϫⲟⲛⲥ ϧⲉⲛ ⲡⲓⲕⲁϩⲓ ⲧⲏⲣϥ.</em></li>
						<li><em>ⲟⲩⲟϩ ϩⲏⲡⲡⲉ ⲓⲥ ⲟⲩϫⲓⲛϭⲱⲣ ⲛ̀ⲧⲁϩⲧ ⲉⲩⲓ̀ⲛⲓ ⲙ̀ⲙⲟϥ ⲉⲃⲟⲗ ⲟⲩⲟϩ ⲓⲥ ⲟⲩⲥϩⲓⲙⲓ ϧⲉⲛ ⲑⲙⲏϯ ⲙ̀ⲡⲓϣⲓ.</em></li>
						<li><em>ⲟⲩⲟϩ ⲡⲉϫⲁϥ ϫⲉ ⲑⲁⲓ ⲧⲉ ϯⲁⲛⲟⲙⲓⲁ ⲟⲩⲟϩ ⲁϥⲃⲉⲣⲃⲱⲣⲥ ϧⲉⲛ ⲑⲙⲏϯ ⲙ̀ⲡⲓϣⲓ ⲟⲩⲟϩ ⲁϥⲃⲟⲣⲃⲉⲣ ⲙ̀ⲡⲓⲱⲛⲓ ⲛ̀ⲧⲁϩⲧ ⲉϧⲟⲩⲛ ⲉⲣⲟⲥ.</em></li>
						<li><em>ⲟⲩⲟϩ ⲁⲓϥⲁⲓ ⲛ̀ⲛⲁⲃⲁⲗ ⲉ̀ⲡϣⲱⲓ ⲟⲩⲟϩ ϩⲏⲡⲡⲉ ⲓⲥ ⲥϩⲓⲙⲓ ⲥⲛⲟⲩϯ ⲛⲁⲩⲛⲏⲟⲩ ⲉⲃⲟⲗ ⲟⲩⲟϩ ⲛⲉ ⲟⲩⲟⲛ ⲡ︤ⲛ︦ⲁ︥ ϧⲉⲛ ⲛⲟⲩⲧⲉⲛϩ ⲟⲩⲟϩ ⲛⲉ ⲟⲩⲟⲛ ϩⲁⲛⲧⲉⲛϩ ⲉⲣⲱⲟⲩ ⲙ̀ⲫⲣⲏϯ ⲛ̀ϩⲁⲛⲧⲉⲛϩ ⲛ̀ⲧⲉ ⲟⲩⲉⲗϫⲱⲃ ⲟⲩⲟϩ ⲁⲩⲱⲗⲓ ⲙ̀ⲡⲓϣⲓ ⲟⲩⲧⲉ ⲑⲙⲏϯ ⲙ̀ⲡⲕⲁϩⲓ ⲛⲉⲙ ⲟⲩⲧⲉ ⲑⲙⲏϯ ⲛ̀ⲧⲫⲉ.</em></li>
						<li><em>ⲟⲩⲟϩ ⲡⲉϫⲏⲓ ⲙ̀ⲡⲓⲁⲅⲅⲉⲗⲟⲥ ⲉⲧⲥⲁϫⲓ ⲛ̀ϧⲣⲏⲓ ⲛ̀ϧⲏⲧ ϫⲉ ⲁⲣⲉ ⲛⲁⲓ ⲛⲁⲉⲗ ⲡⲓϣⲓ ⲉⲑⲱⲛ.</em></li>
						<li><em>ⲟⲩⲟϩ ⲡⲉϫⲁϥ ϫⲉ ⲉ ⲕⲱⲧ ⲛⲁϥ ⲛ̀ⲟⲩⲏⲓ ϧⲉⲛ ⲡⲕⲁϩⲓ ⲙ̀ⲃⲁⲃⲩⲗⲱⲛ ⲛⲉⲙ ⲉ ⲥⲉⲃⲧⲱⲧϥ ⲟⲩⲟϩ ⲉ ⲭⲁϥ ϧⲉⲛ ⲡⲓⲙⲁ ⲉⲧⲉⲙⲙⲁⲩ ⲉϫⲉⲛ ⲡⲉϥⲥⲟⲃϯ.</em></li>
					</ol>
					<h6>Ṣaꜥîdique</h6>
					<p>(<i>Ciasca</i> II, p. 355).</p>
					<ol>
						<li><em>Ⲁⲩⲱ ⲁⲓϥⲓ<sup class="footnote">1</sup> ⲓ̈ⲁⲧ<sup class="footnote">2</sup> ⲉϩⲣⲁⲓ̈ ⲁⲓ̈ⲛⲁⲩ. ⲁⲩⲱ ⲉⲓⲥ ⲟⲩⲟϩⲥ ⲉϥϩⲏⲗ.</em></li>
						<li><em>ⲡⲉϫⲁϥ ⲛⲁⲓ̈ ϫⲉ ⲉⲕⲛⲁⲩ ⲛ̄ⲧⲟⲕ ⲉⲟⲩ ⲡⲉϫⲁⲓ̈ ϫⲉ ⲉⲓⲛⲁⲩ ⲉⲩⲟϩⲥ ⲉϥϩⲏⲗ ⲉϥⲛⲁⲣ̄ ϫⲟⲩⲱⲧ ⲙ̄ⲙⲁϩⲉ ⲛ̄ϣⲓⲏ ⲁⲩⲱ ⲙⲏⲧ ⲙ̄ⲙⲁϩⲉ ⲛ̄ⲟⲩⲱϣⲥ.</em></li>
						<li><em>ⲡⲉϫⲁϥ ⲛⲁⲓ̈ ϫⲉ ⲡⲁⲓ̈ ⲡⲉ ⲡⲥⲁϩⲟⲩ ⲉⲧⲛⲏⲩ ⲉⲃⲟⲗ ⲉϫⲙ̄ ⲡⲕⲁϩ ⲧⲏⲣϥ ⲉⲃⲟⲗ ϫⲉ ⲣⲉϥϫⲓⲟⲩⲉ<sup class="footnote">4</sup> ⲛⲓⲙ ⲉⲩⲛⲁϫⲓⲕⲃⲁ<sup class="footnote">5</sup> ⲙ̄ⲙⲟϥ ϩⲙ̄ ⲡⲁⲓ̈ ϣⲁϩⲣⲁⲓ̈ ⲉ ⲡⲙⲟⲩ ⲁⲩⲱ ⲟⲩⲟⲛ ⲛⲓⲙ ⲉⲧⲱⲣⲕ ⲛ̄ⲛⲟⲩϫ ⲉⲩⲛⲁϫⲓ ⲕⲃⲁ ⲟⲛ ⲙ̄ⲙⲟⲟⲩ ϩⲙ ⲡⲁⲓ̈ ϣⲁϩⲣⲁⲓ̈ ⲉ ⲡⲙⲟⲩ.</em></li>
						<li><em>ⲁⲩⲱ ϯⲛⲁⲛ̄ⲧϥ ⲉⲃⲟⲗ ⲡⲉϫⲉ ⲡϫⲟⲉⲓⲥ ⲡⲡⲁⲛⲧⲟⲕⲣⲁⲧⲱⲣ ⲛϥⲃⲱⲕ ⲉϩⲟⲩⲛ ⲉⲡⲏⲓ̈ ⲙ̄ⲡⲣⲉϥϫⲓⲟⲩⲉ ⲁⲩⲱ ⲉϩⲟⲩⲛ ⲉⲡⲏⲓ̈ ⲙ̄ⲡⲉⲧⲱⲣⲕ ⲛ̄ⲛⲟⲩϫ ⲙ̄ⲡⲁⲣⲁⲛ ⲉϫⲛ ⲟⲩϫⲓⲛϭⲟⲛⲥ ⲛ̄ϥⲟⲩⲱϩ<sup class="footnote">8</sup> ϩⲛ̄ ⲧⲙⲏⲧⲉ ⲙ̄ⲡⲉϥⲏⲓ ⲛ̄ϥⲟϫⲛⲉϥ<sup class="footnote">9</sup> ⲙⲛ ⲛⲉϥⲕⲉϣⲉ<sup class="footnote">10</sup> ⲙⲛ̄ ⲛⲉϥⲱⲛⲉ.</em></li>
						<li><em>ⲁⲩⲱ ⲁϥⲉⲓ ⲉⲃⲟⲗ ⲛ̄ϭⲓ ⲡⲁⲅⲅⲉⲗⲟⲥ ⲉⲧϣⲁϫⲉ ϩⲣⲁⲓ̈ ⲛ̄ϩⲏⲧ ⲡⲉϫⲁϥ ⲛⲁⲓ̈ ϫⲉ ϥⲓⲓ̈ⲁⲧⲕ ⲉϩⲣⲁⲓ̈ ⲛ̄ⲕⲛⲁⲩ ⲉⲡⲁⲓ̈ ⲉⲧⲛⲏⲩ ⲉⲃⲟⲗ.</em></li>
						<li><em>ⲡⲉϫⲁⲓ̈ ϫⲉ ⲟⲩ ⲡⲉ ⲡϫⲟⲉⲓⲥ ⲡⲉϫⲁϥ ⲛⲁⲓ̈ ϫⲉ ⲡⲉⲓϣⲓ ⲉⲧⲛⲏⲩ ⲉⲃⲟⲗ ⲁⲩⲱ ⲡⲁⲓ̈ ⲡⲉ ⲡⲉⲩϫⲓⲛϭⲟⲛⲥ ϩⲙ ⲡⲕⲁϩ ⲧⲏⲣϥ.</em></li>
						<li><em>ⲁⲩⲱ ⲉⲓⲥ ⲟⲩϭⲓⲛϭⲱⲣ ⲛ̄ⲧⲁϩⲧ ⲉⲩϥⲓ ⲙ̄ⲙⲟϥ ⲁⲩⲱ ⲉⲓⲥ ⲟⲩⲥϩⲓⲙⲉ ⲉⲥϩⲙⲟⲟⲥ ⲛ̄ⲧⲙⲏⲧⲉ ⲙ̄ⲡϣⲓ.</em></li>
						<li><em>ⲁⲩⲱ ⲡⲉϫⲁϥ ϫⲉ ⲧⲁⲓ̈ ⲧⲉ ⲧⲁⲛⲟⲙⲓⲁ ⲁⲩⲱ ⲁⲥⲛⲟϫⲥ̄<sup class="footnote">11</sup> ⲛ̄ⲧⲙⲏⲧⲉ ⲙ̄ⲡϣⲓ ⲁⲩⲱ ⲁⲥⲛⲟⲩϫⲉ ⲙ̄ⲡⲱⲛⲉ ⲛ̄ⲧⲁϩⲧ ⲉϩⲟⲩⲛ ⲉⲣⲱⲥ.</em></li>
						<li><em>ⲁⲓϥⲓ̈ ⲛ̄ⲛⲁⲃⲁⲗ ⲉϩⲣⲁⲓ̈ ⲁⲓ̈ⲛⲁⲩ ⲁⲩⲱ ⲉⲓⲥ ⲥϩⲓⲙⲉ ⲥⲛⲧⲉ ⲉⲩⲛⲏⲩ ⲉⲃⲟⲗ ⲉⲣⲉ ⲟⲩⲡ︤ⲛ︦ⲁ︥ ϩⲛ ⲛⲉⲩⲧⲛϩ ⲁⲩⲱ ⲛ̄ⲧⲟⲟⲩ<sup class="footnote">12</sup> ⲛⲉⲩ ⲛ̄ϩⲉⲛⲧⲛϩ ⲙ̄ⲙⲟⲟⲩ ⲛ̄ⲑⲉ<sup class="footnote">13</sup> ⲛ̄ϩⲉⲛⲧⲛϩ ⲛ̄ⲉⲡⲟⲯ ⲁⲩⲧⲱⲟⲩⲛ ⲉϩⲣⲁⲓ̈ ⲙ̄ⲡϣⲓ ⲟⲩⲧⲉ ⲧⲙⲏⲧⲉ ⲙ̄ⲡⲕⲁϩ ⲁⲩⲱ ⲟⲩⲧⲉ ⲧⲙⲏⲧⲉ ⲛ̄ⲧⲡⲉ.</em></li>
						<li><em>ⲡⲉϫⲁⲓ̈ ⲙ̄ⲡⲁⲅⲅⲉⲗⲟⲥ ⲉⲧϣⲁϫⲉ ⲉϩⲣⲁⲓ̈ ⲛ̄ϩⲏⲧ ϫⲉ ⲉⲣⲉ ⲛⲁⲓ̈ ⲛⲁϫⲓ ⲡϣⲓ ⲉⲧⲱⲛ.</em></li>
						<li><em>ⲡⲉϫⲁϥ ⲛⲁⲓ̈ ϫⲉ ⲉ ⲕⲱⲧ ⲛⲁϥ… (manque).</em></li>
					</ol>
					<h6>Achmimique</h6>
					<p>(R. T. E. A. 1897 p. 11)</p>
					<ol>
						<li><em>Ⲁⲟⲩ ⲁⲓϥⲓ<sup class="footnote">1</sup> ⲓ̈ⲉⲧ<sup class="footnote">2</sup> ⲁⳉⲣⲏⲓ̈ ⲁⲓ̈ⲛⲟ ⲁⲟⲩ ⲉⲓⲥ ⲟⲩⲁⲥⳉ ⲉϥϩⲏⲗ.</em></li>
						<li><em>ⲡⲉϫⲁϥ ⲛⲉⲓ̈ ϫⲉ ⲁⲕⲛⲟ ⲛ̄ⲧⲁⲕ ⲁⲟ<sup class="footnote">3</sup> ⲡⲁϫⲉⲓ̈ ϫⲉ ⲁⲓⲛⲟ ⲁⲩⲁⲥⳉ ⲉϥϩⲏⲗ ⲉϥⲛⲁⲣ̄ ϫⲟⲩⲱⲧ ⲙ̄ⲙⲁϩⲉ ⲛ̄ⳉⲓⲉⲓ ⲁⲟⲩ ⲙⲏⲧ ⲙ̄ⲙⲁϩⲉ ⲛ̄ⲟⲩⲱⲥⳉ.</em></li>
						<li><em>ⲡⲁϫⲉϥ ⲛⲉⲓ̈ ϫⲉ ⲡⲉⲓ̈ ⲡⲉ ⲡⲥⲁϩⲟⲩ ⲉⲧⲛⲏⲟⲩ ⲁⲃⲁⲗ ⲁϫⲙ ⲡϩⲟ ⲙ̄ⲡⲕⲁϩ ⲧⲏⲣϥ ⲁⲃⲁⲗ ϫⲉ ⲣⲉϥϫⲓⲟⲩⲉ<sup class="footnote">4</sup> ⲛⲓⲙ ⲁⲩⲛⲁϫⲓⲕⲃⲁ<sup class="footnote">5</sup> ⲙ̄ⲙⲁⲩ<sup class="footnote">7</sup> ⳉⲛ ⲡⲉⲓ̈ ϣⲁⳉⲣⲏⲓ̈ ⲁ ⲡⲙⲟⲩ ⲁⲟⲩ ⲟⲩⲁⲛ ⲛⲓⲙ ⲉⲧⲣ̄ⲁⲛⲁⳉ<sup class="footnote">6</sup> ⲛ̄ⲛⲟⲩϫ ⲁⲩⲛⲁϫⲓⲕⲃⲁ ⲙ̄ⲙⲁⲩ<sup class="footnote">7</sup> ⳉⲛ ⲡⲉⲓ̈ ϣⲁⳉⲣⲁⲓ̈ ⲁ ⲡⲙⲟⲩ.</em></li>
						<li><em>ⲁⲟⲩ ϯⲛⲁⲛ̄ⲧϥ ⲁⲃⲁⲗ ⲡⲁϫⲉ ⲡϫⲁⲉⲓⲥ ⲡⲡⲁⲛⲧⲟⲕⲣⲁⲧⲱⲣ ϥⲃⲱⲕ ⲁⳉⲟⲩⲛ ⲁ ⲡⲏⲓ̈ ⲙ̄ⲡⲣⲉϥϫⲓⲟⲩⲉ ⲁⲟⲩ ⲁⳉⲟⲩⲛ ⲁ ⲡⲏⲓ̈ ⲙ̄ⲡⲉⲧⲣⲁⲛⲁⳉ ⲛ̄ⲛⲟⲩϫ ⲙ̄ⲡⲁⲣⲉⲛ ⲁϫⲛ̄ ⲟⲩϫⲓⲛϫⲁⲛⲥ ϥⲟⲩⲱϩ<sup class="footnote">8</sup> ⲛ̄ⲧⲙⲏⲧⲉ ⲛ̄ⲡϥⲏⲓ̈ ϥⲁϫⲛⲉϥ<sup class="footnote">9</sup> ⲙⲛ̄ ⲛ̄ϥⲕⲉⳉⲉ<sup class="footnote">10</sup> ⲁⲟⲩ ⲛⲉϥⲱⲛⲉ.</em></li>
						<li><em>ⲁⲟⲩ ⲁϥⲉⲓ ⲁⲃⲁⲗ ⲛ̄ϭⲓ ⲡⲁⲅⲅⲉⲗⲟⲥ ⲉⲧϣⲉϫⲉ ⲛ̄ⳉⲣⲏⲓ̈ ⲛ̄ⳉⲏⲧ ⲡⲁϫⲉϥ ⲛⲉⲓ̈ ϫⲉ ϥⲉⲓ ⲓ̈ⲉⲧⲕ ⲁⳉⲣⲏⲓ̈ ⲕⲛⲟ ⲁ ⲡⲉⲓ̈ ⲉⲧⲛⲏⲟⲩ ⲁⲃⲁⲗ.</em></li>
						<li><em>ⲡⲁϫⲉⲓ̈ ϫⲉ ⲟ ⲡⲉ ⲡϫⲁⲉⲓⲥ ⲡⲁϫⲉϥ ⲛⲉⲓ̈ ϫⲉ ⲡⲉⲓ ⲉⲧⲛⲏⲟⲩ ⲁⲃⲁⲗ ⲁⲟⲩ ⲡⲉⲓ ⲡⲉ ⲡⲟⲩϫⲓⲛϫⲁⲛⲥ ⳉⲛ ⲡⲕⲁϩ ⲧⲏⲣϥ.</em></li>
						<li><em>ⲁⲟⲩ ⲉⲓⲥ ⲟⲩϭⲛ̄ϭⲱⲣ ⲛ̄ⲧⲁϩⲧ ⲉⲩϥⲓ ⲙ̄ⲙⲁϥ ⲁⲟⲩ ⲉⲓⲥ ⲟⲩⲥϩⲓⲙⲉ ⲁⲥϩⲙⲁⲥⲧ ⳉⲛ ⲧⲙⲏⲧⲉ ⲙ̄ⲡⳉⲓ.</em></li>
						<li><em>ⲡⲁϫⲉϥ ϫⲉ ⲧⲉⲓ̈ ⲧⲉ ⲧⲁⲛⲟⲙⲓⲁ ⲁⲟⲩ ⲁⲥⲧⲉⲕⲥ<sup class="footnote">11</sup> ⲁ ⲧⲙⲏⲧⲉ ⲙ̄ⲡⳉⲓ ⲁⲟⲩ ⲁⲥϯⲕⲉ ⲙ̄ⲡⲱⲛⲉ ⲛⲧⲁϩⲧ ⲁⳉⲟⲩⲛ ⲁⲣⲱⲥ.</em></li>
						<li><em>ⲁⲓϥⲓ ⲛ̄ⲛⲁⲃⲁⲗ ⲁⳉⲣⲏⲓ̈ ⲁⲓⲛⲟ ⲁⲟⲩ ⲉⲓⲥ ⲟⲩⲥϩⲓⲙⲉ ⲥⲛⲧⲉ ⲉⲏⲛⲏⲟⲩ ⲁⲃⲁⲗ ⲉⲟⲩⲛ ⲟⲩⲡ︤ⲛ︦ⲁ︥ ⳉⲛ̄ ⲛⲟⲩⲧⲛ̄ϩ ⲁⲟⲩ ⲛ̄ⲧⲁⲩ<sup class="footnote">12</sup> ⲛⲉ ⲟⲩⲛ ϩⲉⲛⲧⲛ̄ϩ ⲙ̄ⲙⲁⲩ ⲛ̄ⲧⳉⲉ<sup class="footnote">13</sup> ⲛ̄ϩⲉⲛⲧⲛ̄ϩ ⲛ̄ⲉⲡⲟⲯ ⲁⲩⲧⲱⲛⲉ ⲁ ⳉⲣⲏⲓ̈ ⲙ̄ⲡⳉⲓ ⲟⲩⲧⲉ ⲧⲙⲏⲧⲉ ⲙ̄ⲡⲕⲁϩ ⲁⲟⲩ ⲟⲩⲧⲉ ⲧⲙⲏⲧⲉ ⲛ̄ⲧⲡⲉ.</em></li>
						<li><em>ⲡⲁϫⲉⲓ̈ ⲙ̄ⲡⲁⲅⲅⲉⲗⲗⲟⲥ ⲉⲧϣⲉϫⲉ ⲛ̄ⳉⲣⲏⲓ̈ ⲛϩⲏⲧ ϫⲉ ⲁ ⲛⲉⲓ̈ ⲛⲁϫⲓ ⲡⲓϩⲓ ⲁ ⲧⲟ.</em></li>
						<li><em>ⲡⲁϫⲉϥ ⲛⲉⲓ̈ ϫⲉ ⲁ ⲕⲱⲧ ⲛⲉϥ ⲛⲟⲩⲏⲓ̈ ⳉⲛ̄ ⲡⲕⲁϩ ⲛ̄ⲧⲃⲁⲃⲩⲗⲱⲛ ⲁⲟⲩ ⲁ ⲥⲃ̄ⲧⲱⲧϥ ⲁⲟⲩ ⲥⲉⲛⲁⲕⲁⲁϥ ⲙ̄ⲡⲙⲁ ⲉⲧⲙ̄ⲙⲟ ϩⲓ ⲡϥ̄ⲥⲁⲃⲧⲉ.</em></li>
					</ol>
					<p>Notes.</p>
					<ol>
						<li><em>ϥⲓ-</em> dans les trois dialectes, de <em>ϥⲁⲓ</em> <em>ϥⲉⲓ</em> Ṣ. A. <i>porter</i></li>
						<li><em>ⲓⲁⲧ⸗</em>, <em>ⲓⲉⲧ⸗</em> <i>regard</i>. Le pronom suffixe <em>ⲧ</em> de la 1 pers. n'est pas exprimé à cause du <em>ⲧ</em> radical.</li>
						<li><em>ⲁⲟ</em> = <em>ⲉ-ⲟⲩ</em> (<i>vers</i>) <i>quoi?</i> <em>ⲁ</em> = <em>ⲉ</em></li>
						<li><em>ϫⲓⲟⲩⲉ</em> = <em>ϭⲓⲟⲩⲓ</em> <i>prendre, voler</i>. <em>ⲣⲉϥϫⲓⲟⲩⲉ ⲛⲓⲙ</em> <i>tout voleur</i>.</li>
						<li><em>ϫⲓ-ⲕⲃⲁ</em> <i>violenter, torturer</i>, m. à m. <i>prendre avec violence</i>.</li>
						<li><em>ⲉⲧ-ⲣ̄-ⲁⲛⲁⳉ</em> <i>qui fait serment</i>, <em>ⲁⲛⲁⳉ</em> = <em>ⲁⲛⲁϣ</em> <i>serment</i>.</li>
						<li><em>ⲙ̄ⲙⲁⲩ</em> <i>eux</i>, = <em>ⲙ̄ⲙⲟⲟⲩ</em> Ṣ. = <em>ⲙ̀ⲙⲱⲟⲩ</em> B.</li>
						<li><em>ⲟⲩⲱϩ</em> = <em>ⲟⲩⲟϩ</em> B. <i>habiter, être</i>.</li>
						<li><em>ⲛϥ-ⲟⲩϫⲛⲉ-ϥ</em>, <em>ϥ-ⲁϫⲛⲉ-ϥ</em> <i>il la consumera (la maison)</i>, de <em>ⲱϫⲛ̄</em> Ṣ., <em>ⲁϫⲛ̄</em> A. <i>consumer, détruire</i>.</li>
						<li><em>ⲛⲉϥ-ⲕⲉ-ϣⲉ</em>, <em>ⲛ̄ϥ-ⲕⲉ-ⳉⲉ</em> <i>et ses boiseries</i>.</li>
						<li><em>ⲁⲥ-ⲛⲟϫ-ⲥ</em>, <em>ⲁⲥ-ⲧⲉⲕ-ⲥ</em> <i>il la jeta</i>, de <em>ⲛⲟⲩϫ</em>, <em>ⲛⲟⲩϫⲉ</em> <i>jeter</i>. Le mot A. <em>ⲧⲉⲕ⸗</em> de <em>ϯⲕⲉ</em> cité plus bas semble être la racine Ṣ. <em>ⲧⲱⲕ</em> qui signifie à la fois <i>allumer</i> (B. <em>ⲑⲱⲕ</em>) et <i>fixer, enfoncer</i> (B. <em>ⲑⲱⲕⲥ</em>).</li>
						<li><em>ⲛ̄ⲧⲟⲟⲩ</em>, <em>ⲛ̄ⲧⲁⲩ</em> = <em>ⲛ̀ⲑⲱⲟⲩ</em> <i>eux, elles</i>.</li>
						<li><em>ⲛ̄-ⲑⲉ</em>, <em>ⲛ̄-ⲧⳉⲉ</em> <i>à la manière</i>. <em>ⲛ̄ⲑⲉ</em> = <em>ⲛ̄-ⲧ-ϩⲉ</em> avec contraction de <em>ⲧϩ</em> en <em>ⲑ</em>. <em>ⳉⲉ</em> = <em>ϧⲉ</em> B. <i>manière</i>, mais le B. emploie de préférence le mot <em>ⲣⲏϯ</em> qui a le même sens.</li>
					</ol>
				</div>
				<div>
					<h5 id="chrestomathie_isaie_i">Isaïe I, 1–6.</h5>
					<h6>Boḥairique.</h6>
					<p>(<i>Tattam</i>).</p>
					<ol>
						<li><em>Ϯϩⲟⲣⲁⲥⲓⲥ ⲉⲧⲁϥⲛⲁⲩ ⲉⲣⲟⲥ ⲛ̀ϫⲉ ⲏⲥⲁⲏⲁⲥ ⲡϣⲏⲣⲓ ⲛ̀ⲁⲙⲱⲥ ⲑⲏ ⲉⲧⲁϥⲛⲁⲩ ⲉⲣⲟⲥ ϧⲁ ϯⲓⲟⲩⲇⲉⲁ ⲛⲉⲙ ϧⲁ ⲓ︤ⲗ︦ⲏ︦ⲙ︥ ϧⲉⲛ ⲑⲙⲉⲧⲟⲩⲣⲟ<sup class="footnote">3</sup> ⲛ̀ⲟⲥⲓⲁⲥ ⲛⲉⲙ ⲓⲱⲁⲑⲁⲙ ⲛⲉⲙ ⲁⲭⲁⲥ ⲛⲉⲙ ⲉⲍⲉⲕⲓⲁⲥ ⲛⲏ ⲉⲧⲁⲩⲉⲣⲟⲩⲣⲟ ϧⲉⲛ ϯⲓⲟⲩⲇⲉⲁ.</em></li>
						<li><em>ⲥⲱⲧⲉⲙ ⲧⲫⲉ ⲟⲩⲟϩ ϭⲓⲥⲙⲏ ⲡⲕⲁϩⲓ ϫⲉ ⲡϭⲟⲓⲥ ⲡⲉⲧⲁϥⲥⲁϫⲓ: ϩⲁⲛϣⲏⲣⲓ ⲁⲓϫⲫⲱⲟⲩ ⲟⲩⲟϩ ⲁⲓϭⲁⲥⲟⲩ ⲛ̀ⲑⲱⲟⲩ ⲇⲉ ⲁⲩⲉⲣⲁⲑⲉⲧⲓⲛ ⲙ̀ⲙⲟⲓ.</em></li>
						<li><em>ⲁ ⲟⲩⲉϩⲉ ⲥⲟⲩⲉⲛ ⲫⲏ ⲉⲧⲁϥϣⲟⲡϥ ⲟⲩⲟϩ ⲟⲩⲉⲱ ⲁϥⲥⲟⲩⲉⲛ ⲫⲟⲩⲟⲛϩϥ ⲛ̀ⲧⲉ ⲡⲉϥϭⲟⲓⲥ ⲡⲓ︤ⲥ︦ⲗ︥ ⲇⲉ ⲙ̀ⲡⲉϥⲥⲟⲩⲱⲛⲧ ⲟⲩⲟϩ ⲡⲁⲗⲁⲟⲥ ⲙ̀ⲡⲉϥⲕⲁϯ ⲉⲣⲟⲓ.</em></li>
						<li><em>ⲟⲩⲟⲓ ⲙ̀ⲓϣⲗⲟⲗ ⲛ̀ⲣⲉϥⲉⲣⲛⲟⲃⲓ ⲡⲓⲗⲁⲟⲥ ⲉⲑⲙⲉϩ ⲛ̀ⲁⲙⲁⲣⲧⲓⲁ ⲡϫⲣⲟϫ ⲙ̀ⲡⲟⲛⲏⲣⲟⲛ ⲛⲓϣⲏⲣⲓ ⲛ̀ⲁⲛⲟⲙⲟⲥ ⲁⲣⲉⲧⲉⲛⲭⲁ ⲡϭⲥ ⲛ̀ⲥⲁ ⲑⲏⲛⲟⲩ ⲡⲉⲑⲟⲩⲁⲃ ⲛ̀ⲧⲉ ⲡⲓ︤ⲥ︦ⲗ︥ ⲁⲣⲉⲧⲉⲛϯ ϫⲱⲛⲧ ⲛⲁϥ.</em></li>
						<li><em>ⲟⲩⲟⲛ ⲛ̀ⲉⲣϧⲟⲧ ⲉⲧⲉⲧⲉⲛⲛⲁϭⲓⲧϥ ⲉⲣⲉⲧⲉⲛⲧⲟⲩϩⲉ ⲁⲛⲟⲙⲓⲁ ⲉϫⲉⲛ ⲁⲛⲟⲙⲓⲁ ⲁⲫⲉ ⲛⲓⲃⲉⲛ ⲉ ⲡⲉⲙⲕⲁϩ ⲟⲩⲟϩ ϩⲏⲧ ⲛⲓⲃⲉⲛ ⲉ ⲡⲉⲙⲕⲁϩ ⲛ̀ϩⲏⲧ.</em></li>
					</ol>
					<h6>Ṣaꜥîdique.</h6>
					<p>(<i>Ciasca</i> II, 219).</p>
					<ol>
						<li><em>Ⲑⲟⲣⲁⲥⲓ̈ⲥ<sup class="footnote">1</sup> ⲛ̄ⲧⲁ ⲏⲥⲁⲓⲁⲥ ⲛⲁⲩ ⲉⲣⲟⲥ ⲡϣⲏⲣⲉ ⲛ̄ϩⲁⲙⲱⲥ ⲛ̄ⲧⲁϥⲛⲁⲩ ⲉⲣⲟⲥ<sup class="footnote">2</sup> ⲉⲧⲃⲉ ϯⲟⲩⲇⲁⲓⲁ ⲙⲛ ⲑⲓ︤ⲗ︦ⲏ︦ⲙ︥ ϩⲛ ⲧⲙⲛⲧⲉⲣⲟ<sup class="footnote">3</sup> ⲛ̄ⲟⲥⲓⲁⲥ ⲙⲛ ⲓⲱⲁⲑⲁⲙ ⲙⲛ ⲁⲭⲁϩ ⲙⲛ ⲉⲍⲉⲕⲓⲁⲥ ⲛⲁⲓ̈ ⲛ̄ⲧⲁⲩⲣ̄ⲣ̄ⲣⲟ ⲉϫⲛ̄ ϯⲟⲩⲇⲁⲓⲁ.</em></li>
						<li><em>ⲥⲱⲧⲙ ⲧⲡⲉ ϫⲓ̈ⲥⲙⲏ ⲡⲕⲁϩ ϫⲉ ⲁ ⲡϫⲟⲉⲓⲥ ϣⲁϫⲉ: ϩⲛ̄ϣⲏⲣⲉ ⲁⲓ̈ϫⲡⲟⲟⲩ ⲁⲓ̈ϫⲁⲥⲧⲟⲩ ⲛ̄ⲧⲟⲟⲩ ⲇⲉ ⲁⲩⲁ̄ⲑⲉⲧⲉⲓ ⲙ̄ⲙⲟⲓ.</em></li>
						<li><em>ⲁ ⲟⲩⲉ̄ϩⲉ ⲥⲟⲩⲛ̄ ⲡⲉϥϫⲟⲉⲓⲥ ⲁⲩⲱ ⲁⲩⲉⲱ ⲥⲟⲩⲛ̄ ⲡⲟⲩⲱⲙϥ ⲙ̄ⲡⲉϥϫⲟⲉⲓⲥ ⲡⲓ︤ⲏ︦ⲗ︥ ⲇⲉ ⲙ̄ⲡⲉϥⲥⲟⲩⲱⲛⲧ ⲁⲩⲱ ⲡⲁⲗⲁⲟⲥ ⲙ̄ⲡⲉϥϭⲛ ⲁⲛⲅ ⲛⲓⲙ.</em></li>
						<li><em>ⲟⲩⲟⲓ ⲛ̄ⲟⲩϩⲉⲑⲛⲟⲥ ⲛ̄ⲣⲉϥⲣ̄ⲛⲟⲃⲉ ⲟⲩⲗⲁⲟⲥ ⲉϥⲙⲉϩ ⲉⲃⲟⲗ ⲉ ⲛⲟⲃⲉ ⲡⲉⲥⲡⲉⲣⲙⲁ ⲙ̄ⲡⲟⲛⲏⲣⲟⲥ ⲛ̄ϣⲏⲣⲉ ⲛ̄ⲛⲁⲛⲟⲙⲟⲥ ⲁ̄ⲧⲉⲧⲛⲕⲁ ⲡϫⲟⲉⲓⲥ ⲛ̄ⲥⲱⲧⲛ ⲁⲩⲱ ϫⲉ ⲧⲉⲧⲛϯ ⲛ̄ⲟⲩϭⲱⲛⲧ ⲙ̄ⲡⲉⲧⲟⲩⲁⲁⲃ ⲙ̄ⲡⲓ︤ⲏ︦ⲗ︥.</em></li>
						<li><em>ⲁⲩⲱ ⲡⲉ ⲡⲕⲉⲥⲁϣ ⲉϯⲛⲁⲛ̄ⲧϥ ⲉ̄ϫⲱⲧⲛ ⲉⲧⲉⲧⲛ̄ⲟⲩⲱϩ ⲉϫⲛ ⲛⲉⲧⲛⲁⲟⲙⲓⲁ ⲁⲡⲉ ⲛⲓⲙ ⲉⲩⲧⲕⲁⲥ ϩⲏⲧ ⲛⲓⲙ ⲉⲩⲗⲩⲡⲏ.</em></li>
					</ol>
					<h6>Fayoumique.</h6>
					<p>(<i>Zoega</i> 145).</p>
					<ol>
						<li><em>Ⲑⲟⲣⲁⲥⲓ̈ⲥ<sup class="footnote">1</sup> ⲛ̄ⲧⲁ ⲏⲥⲁⲓⲁⲥ ⲛⲉⲩ ⲉⲗⲁⲥ<sup class="footnote">2</sup> ⲡϣⲏⲗⲓ ⲛ̄ϩⲁⲙⲱⲥ ⲧⲏ ⲛ̄ⲧⲁϥⲛⲉⲩ ⲉⲗⲁⲥ ⲉⲧⲃⲉ ϯⲟⲩⲇⲉⲁ ⲙⲛ ⲧϩ︤ⲓ︦ⲉ︦ⲙ︥ ϩⲛ ⲧⲙⲉⲧⲣ̄ⲣⲁ<sup class="footnote">3</sup> ⲛ̄ⲟⲍⲓ̈ⲁⲥ ⲙⲛ ⲓⲱⲁⲑⲁⲙ ⲙⲛ ⲁⲭⲁⲍ ⲙⲛ ⲉⲍⲉⲕⲓⲁⲥ ⲛⲉⲓ ⲛ̄ⲧⲁⲩⲉⲗⲉⲣⲣⲁ ⲉϫⲛ ϯⲟⲩⲇⲉⲁ.</em></li>
						<li><em>ⲥⲱⲧⲉⲙ ⲧⲡⲏ. ϫⲓⲥⲙⲏ ⲡⲕⲉϩⲓ ϫⲉ ⲁ ⲡϭⲥ ϣⲉϫⲓ: ϩⲉⲛϣⲏⲗⲓ ⲁⲓϫⲡⲁⲩ ⲁⲓϫⲉⲥⲧⲟⲩ. ⲛ̄ⲧⲁⲩ ⲇⲉ ⲁⲩⲁⲑⲉϯ ⲙ̄ⲙⲁⲓ.</em></li>
						<li><em>ⲁ ⲟⲩⲁϩⲏ ⲥⲟⲩⲱⲛ ⲡⲉⲥϭⲥ. ⲁⲩⲱ ⲁⲩⲓⲱ ⲥⲟⲩⲱⲛ ⲡⲟⲩⲁⲙϥ ⲙ̄ⲡⲉϥϭⲥ. ⲡⲓ︤ⲥ︦ⲣ︦ⲗ︥ ⲇⲉ ⲙ̄ⲡⲉϥⲥⲟⲩⲱⲛⲧ ⲁⲩⲱ ⲡⲁⲗⲁⲟⲥ ⲙ̄ⲡⲉϥϭⲉⲛ ⲁⲛⲁⲕ ⲛⲓⲙ.</em></li>
						<li><em>ⲟⲩⲁ ⲉⲛⲟⲩⲉⲑⲛⲟⲥ ⲛ̄ⲗⲉϥⲉⲗⲛⲁⲃⲓ. ⲟⲩⲗⲁⲟⲥ ⲉϥⲙⲉϩ ⲉⲃⲁⲗ ⲛ̄ⲛⲁⲃⲓ ⲡⲥⲡⲉⲣⲙⲁ ⲙ̄ⲡⲟⲛⲏⲣⲟⲛ. ⲛⲉϣⲏⲣⲓ ⲛ̄ⲛⲉⲁⲛⲟⲙⲟⲥ ⲁⲧⲉⲧⲉⲛⲕⲉ ⲡϭⲥ ⲛ̄ⲥⲱⲧⲉⲛ. ⲁⲩⲱ ⲁⲧⲉⲧⲛϯⲛ̄ⲟⲩϭⲱⲛⲧ ⲙ̄ⲡⲡⲉⲧⲟⲩⲉⲉⲃ ⲙ̄ⲡⲓ︤ⲥ︦ⲣ︦ⲗ︥.</em></li>
						<li><em>ⲉϣϭⲏ ⲡⲉ ⲡⲕⲉϣⲉϣ ⲉⲧⲉⲧⲉⲛⲟⲩⲱϩ ⲉϫⲛ ⲛⲉⲧⲉⲛⲁⲛⲟⲙⲓⲁ ⲁⲡⲏ ⲛⲓⲃⲓ ⲉⲩϯⲡⲕⲉⲥ ϩⲏⲧ ⲛⲓⲃⲓ ⲉⲩⲗⲩⲡⲏ.</em></li>
					</ol>
					<p>Notes.</p>
					<ol>
						<li><em>ⲑⲟⲣⲁⲥⲓⲥ</em> = <em>ⲧ-ϩⲟⲣⲁⲥⲓⲥ.</em>.</li>
						<li><em>ⲉⲣⲟ-ⲥ</em>, <em>ⲉⲗⲁ-ⲥ</em>, <i>(vers) elle</i>. Comme on le voit, le Fayoumique se distingue de tous les autres dialectes par l'emploi de <em>ⲗ</em> à la place de <em>ⲣ</em>. De même que l'A. et le M. il prend <em>ⲁ</em> là où le B. et le Ṣ. ont généralement <em>ⲟ</em>.</li>
						<li><em>ⲑ-ⲙⲉⲧ-ⲟⲩⲣⲟ</em>, <em>ⲧ-ⲙⲛⲧ-ⲉⲣⲟ</em>, <em>ⲧ-ⲙⲉⲧ-ⲣ̄ⲣⲁ</em>, <i>le règne</i>. Le groupe B. <em>ⲙⲉⲧ</em>, <em>-ⲙⲧ</em> est représenté en Ṣ. par <em>ⲙⲛⲧ</em>. <em>ⲟⲩⲣⲟ</em> Ⲃ. <i>roi</i> se dit en Ṣ. <em>ⲉⲣⲟ</em> ou <em>ⲣ̄ⲣⲟ</em> toujours prononcé <i>éro</i>, en F. <em>ⲣ̄ⲣⲁ</em>, <em>ⲉⲣⲣⲁ</em>.</li>
					</ol>
				</div>
				<div>
					<h5 id="chrestomathie_isaie_xxxiii">Isaïe XXXIII, 1–11.</h5>
					<h6>Boḥairique.</h6>
					<p>(<i>Tattam</i>).</p>
					<ol>
						<li><em>Ⲟⲩⲟⲓ ⲛ̀ⲛⲏ ⲉⲧⲓⲣⲓ ⲙ̀ⲙⲱⲟⲩ ⲛ̀ⲧⲁⲗⲉⲡⲱⲣⲟⲥ ⲛ̀ⲑⲱⲧⲉⲛ ⲇⲉ ⲙ̀ⲙⲟⲛ ϩⲗⲓ ⲛⲁⲉⲣ ⲑⲏⲛⲟⲩ ⲛ̀ⲧⲁⲗⲉⲡⲱⲣⲟⲥ ⲟⲩⲟϩ ⲫⲏ ⲉⲧⲛⲁⲉⲣⲁⲑⲉⲧⲓⲛ ⲙ̀ⲙⲱⲧⲉⲛ ⲁϥⲉⲣⲁⲑⲉⲧⲓⲛ ⲁⲛ ⲉⲩⲉ̀ⲧⲁϩⲉ ⲛⲏ ⲉⲧⲉⲣⲁⲑⲉⲧⲓⲛ ⲟⲩⲟϩ ⲉⲩⲉ̀ⲧⲏⲓⲧⲟⲩ ⲙ̀ⲫⲣⲏϯ ⲛ̀ⲟⲩϩⲟⲗⲓ ϩⲓ ⲟⲩϩ̀ⲃⲟⲥ ⲡⲁⲓⲣⲏϯ ⲉⲩⲉϭⲣⲟ ⲉ̀ⲣⲱⲟⲩ.</em></li>
						<li><em>ⲡϭⲟⲓⲥ ⲛⲁⲓ ⲛⲁⲛ ⲉⲣⲉ ϩ̀ⲑⲏⲛ ⲅⲁⲣ ⲭⲏ ⲉ̀ⲣⲟⲕ ⲡ̀ϫⲣⲟϫ ⲛ̀ⲧⲉ ⲛⲏ ⲉⲧⲟⲓ ⲛ̀ⲁⲧⲥⲱⲧⲉⲙ ⲙⲁⲣⲉϥϣⲱⲡⲓ ⲉ ⲡⲧⲁⲕⲟ ⲡⲉⲛⲟⲩϫⲁⲓ ⲇⲉ ⲁϥϧⲉⲛ ⲟⲩⲥⲏⲟⲩ ⲛ̀ϩⲟϫϩⲉϫ.</em></li>
						<li><em>ⲉⲑⲃⲉ ⲧⲥⲙⲏ ⲛ̀ⲧⲉ ⲧⲉⲕϩⲟϯ ⲁⲩⲧⲱⲙⲧ ⲛ̀ϫⲉ ϩⲁⲛⲗⲁⲟⲥ ⲉ̀ⲃⲟⲗ ϧⲉⲛ ⲧⲉⲕϩⲟϯ ⲁⲩϫⲱⲣ ⲉⲃⲟⲗ ⲛ̀ϫⲉ ϩⲁⲛⲉⲑⲛⲟⲥ.</em></li>
						<li><em>ϯⲛⲟⲩ ⲇⲉ ⲉⲩⲉ̀ⲑⲱⲟⲩϯ ⲛ̀ⲛⲉⲧⲉⲛϣⲱⲗ ⲛ̀ⲧⲉ ⲟⲩⲕⲟⲩϫⲓ ⲛⲉⲙ ⲟⲩⲛⲓϣϯ ⲙ̀ⲫⲣⲏϯ ⲛ̀ⲟⲩⲁⲓ ⲉϥⲑⲱⲟⲩϯ ⲛ̀ϩⲁⲛϣ̀ϫⲏⲟⲩ ⲡⲁⲓⲣⲏϯ ⲉⲩⲉⲥⲱⲃⲓ ⲙ̀ⲙⲱⲧⲉⲛ.</em></li>
						<li><em>ϥ̀ⲟⲩⲁⲃ ⲛ̀ϫⲉ ⲫϯ ⲫⲏ ⲉⲧϣⲟⲡ ϧⲉⲛ ⲛⲏ ⲉⲧϭⲟⲥⲓ ⲁⲥⲙⲟϩ ⲛ̀ϫⲉ ⲥⲓⲱⲛ ⲛ̀ϩⲁⲡ ⲛⲉⲙ ⲙⲉⲑⲙⲏⲓ.</em></li>
						<li><em>ⲉⲩⲉ̀ⲧⲏⲓⲧⲟⲩ ϧⲉⲛ ⲟⲩⲛⲟⲙⲟⲥ ⲡⲉⲛⲟⲩϫⲁⲓ ⲇⲉ ⲁϥⲭⲏ ϧⲉⲛ ϩⲁⲛⲁϩⲱⲣ ⲁⲥⲙ̀ⲙⲁⲩ ⲛ̀ϫⲉ ϯⲉⲡⲓⲥⲧⲏⲙⲏ ⲛⲉⲙ ϯⲥⲟⲫⲓⲁ ⲛⲉⲙ ϯⲙⲉⲧⲉⲩⲥⲉⲃⲏⲥ ϩⲁ ⲡϭⲥ ⲛⲁⲓ ⲛⲉ ⲛⲓⲁϩⲱⲣ ⲛ̀ⲧⲉ ϯⲇⲓⲕⲉⲟⲥⲩⲛⲏ.</em></li>
						<li><em>ϩⲏⲡⲡⲉ ϧⲉⲛ ⲧⲉⲧⲉⲛϩⲟϯ ⲛ̀ⲑⲱⲟⲩ ⲉⲩⲉⲉ̀ⲣϩⲟϯ ⲛⲏ ⲉⲧⲉⲧⲉⲛ ⲛⲁⲉⲣϩⲟϯ ϧⲁϫⲱⲟⲩ ⲉⲩⲉ̀ⲉⲣϩⲟϯ ϧⲁⲧⲉⲧⲉⲛϩⲏ ϩⲁⲛϥⲉⲙⲛ̀ϩⲱⲃ ⲅⲁⲣ ⲉⲩⲉⲟⲩⲟⲣⲡⲟⲩ ⲉⲩⲣⲓⲙⲓ. ϧⲉⲛ ⲟⲩϣⲁϣⲓ ⲉⲩϯϩⲟ ⲛ̀ⲥⲁ ⲟⲩϩⲓⲣⲏⲛⲏ.</em></li>
						<li><em>ⲉⲩⲉϣⲱϥ ⲅⲁⲣ ⲛ̀ϫⲉ ⲛⲓⲙⲱⲓⲧ ⲛ̀ⲧⲉ ⲛⲁⲓ ⲁⲥⲕⲏⲛ ⲛ̀ϫⲉ ⲧϩⲟϯ ⲛ̀ⲛⲓⲉⲑⲛⲟⲥ ⲟⲩⲟϩ ϯⲇⲓⲁⲑⲏⲕⲏ ⲥⲧⲥⲙⲟⲛⲧ ⲛⲉⲙⲱⲟⲩ ⲉⲩⲉⲟⲗⲥ ⲟⲩⲟϩ ⲛ̀ⲛⲉⲧⲉⲛⲟⲡⲟⲩ ⲉ ϩⲁⲛⲣⲱⲙⲓ.</em></li>
						<li><em>ⲁϥⲉⲣϩⲏⲃⲓ ⲛ̀ϫⲉ ⲡⲕⲁϩⲓ ⲟⲩⲟϩ ⲁϥϣⲓⲡⲓ ⲛ̀ϫⲉ ⲡⲓⲗⲓⲃⲁⲛⲟⲥ ⲁϥⲉⲣϩⲟⲗⲟⲥ ⲛ̀ϫⲉ ⲡⲓⲥⲱⲣⲱⲛ ⲉⲥⲉϣⲱⲡⲓ ⲉⲥⲟⲩⲱⲛϩ ⲉⲃⲟⲗ ⲛ̀ϫⲉ ϯⲓⲟⲩⲇⲉⲁ ⲛⲉⲙ ⲡⲓⲕⲉⲣⲙⲏⲗⲟⲥ.</em></li>
						<li><em>ϯⲛⲟⲩ ϯⲛⲁⲧⲱⲛⲧ ⲡⲉϫⲉ ⲡϭⲥ. ϯⲛⲟⲩ ϯⲛⲁϭⲓⲱⲟⲩ. ϯⲛⲟⲩ ϯⲛⲁϭⲓⲥⲓ.</em></li>
					</ol>
					<h6>Memphitique.</h6>
					<p>(<i>Bouriant</i>, Fragments baschmouriques, 9).</p>
					<ol>
						<li><em>Ⲟⲩⲁⲓ̈ ⲛⲛⲉⲧⲧⲁⲗⲉⲡⲱⲣⲓ<sup class="footnote">1</sup> ⲙ̄ⲙⲁⲧⲉⲛ ⲙ̄ⲙⲛ̄ ⲗⲁⲁⲩ ⲇⲉ ⲛⲉⲉⲣⲧⲏⲩⲧⲉⲛ ⲛ̄ⲧⲁⲗⲉⲡⲱⲣⲟⲥ ⲁⲩⲱ ⲡⲉⲧⲁⲑⲉⲧⲓ ⲛ̄ⲛⲁϥⲁⲑⲉϯ ⲙ̄ⲙⲁⲧⲉⲛ ⲁⲛ. ⲥⲉⲛⲉⲧⲁⲕⲁ<sup class="footnote">2</sup> ⲛ̄ⲛⲉⲧⲁⲑⲉϯ ⲁⲩⲱ ⲥⲉⲛⲉⲡⲁⲣⲁⲇⲓⲇⲟⲩ ⲙ̄ⲙⲁⲩ ⲁⲩⲱ ⲛ̄ⲧϩⲏ ⲛ̄ⲛⲟⲩϩⲁⲁⲗⲓ ϩⲓ ⲟⲩϣⲧⲏⲛ ⲧⲉⲓ ⲧⲉ ⲧϩⲏ<sup class="footnote">3</sup> ⲉⲧⲟⲩⲛⲉϭⲱⲧⲡ<sup class="footnote">4</sup>.</em></li>
						<li><em>ⲡϭⲥ ⲛⲉⲉⲓ ⲛⲏⲛ ⲛ̄ⲧⲁⲛⲛⲉϩϯ ⲅⲁⲣ ⲉⲣⲁⲕ ⲙⲁⲣⲉ ⲡⲉⲥⲡⲉⲣⲙⲁ ⲛ̄ⲛⲉⲧⲁⲓ ⲛ̄ⲁⲧⲛⲉϩϯ ϣⲱⲡⲓ ⲉⲩⲧⲁⲕⲁ<sup class="footnote">2</sup> ⲉⲣⲉ ⲡⲉⲛⲟⲩϫⲉⲓ ⲇⲉ ϩⲙ ⲡⲉⲟⲩⲁⲓϣ<sup class="footnote">5</sup> ⲛ̄ⲧⲉⲑⲗⲓⲯⲓⲥ.</em></li>
						<li><em>ⲉⲧⲃⲉ ⲧⲉⲥⲙⲏ ⲛ̄ⲧⲉⲕϩⲁϯ ⲁ ⲛⲉⲗⲁⲟⲥ ⲡⲱϣⲥ<sup class="footnote">6</sup> ⲉⲃⲁⲗ ⲉⲧⲃⲉ ⲧⲉⲕϩⲁϯ ⲁⲩⲱ ⲁ ⲛⲉⲉⲑⲛⲟⲥ ϫⲱⲱⲣⲉ ⲉⲃⲁⲗ.</em></li>
						<li><em>ϯⲛⲟⲩ ⲇⲉ ⲛⲉⲧⲉⲛϣⲱⲗ ⲛⲉⲥⲉⲟⲩⲁϩ<sup class="footnote">7</sup> ⲉϩⲟⲩⲛ ⲛⲁ ⲡⲕⲟⲩⲓ ⲙⲛ ⲛⲁ ⲡⲛⲁϭ ⲛ̄ⲧϩⲏ<sup class="footnote">3</sup> ⲛ̄ⲟⲩⲉⲉⲓ ⲉϥⲥⲱⲟⲩⲁϩ<sup class="footnote">7</sup> ⲉϩⲟⲩⲛ ⲛ̄ϩⲉⲛϣϫⲏⲟⲩ ⲧⲉⲓ ⲧⲉ ⲧϩⲏ<sup class="footnote">3</sup> ⲉⲧⲟⲩⲛⲉϩⲱⲃⲥ ⲙ̄ⲙⲁⲧⲉⲛ.</em></li>
						<li><em>ⲫϯ ⲟⲩⲉⲉⲃ ⲉⲧⲟⲩⲏϩ<sup class="footnote">9</sup> ϩⲛ ⲛⲉⲧϫⲁⲥⲓ ⲁ ⲥⲓⲱⲛ ⲙⲟⲩϩ ⲛ̄ϩⲉⲡ ϩⲓ ⲇⲓⲕⲉⲟⲥⲓⲛⲏ.</em></li>
						<li><em>ⲥⲉⲛⲉⲧⲉⲓⲧⲟⲩ ϩⲙ ⲡⲛⲟⲙⲟⲥ ⲉⲣⲉ ⲡⲉⲛⲟⲩϫⲉⲓ ϩⲛ ⲛⲉⲁϩⲱⲱⲣ ⲉⲣⲉ ⲧⲥⲟⲫⲓⲁ ⲙⲛ ⲧⲙⲉⲧⲣⲉⲙⲛ̄ϩⲏⲧ<sup class="footnote">10</sup> ⲙⲛ ⲧⲙⲉⲧⲣⲉⲙⲛⲟⲩⲧⲉ<sup class="footnote">11</sup> ⲛⲏⲟⲩ ⲛⲁϩⲣⲉⲛ ⲡϭⲥ ⲛⲉⲓ ⲛⲉ ⲛⲉⲁϩⲱⲱⲣ ⲛ̄ⲧⲇⲓⲕⲉⲟⲥⲩⲛⲏ.</em></li>
						<li><em>ϩⲉⲓⲧⲉⲥ ⲛ̄ⲧⲁⲩ ⲥⲉⲛⲉⲉⲣϩⲁϯ ϩⲛ ⲧⲉⲧⲉⲛϩⲁϯ ⲛⲉⲧⲉⲧⲉⲛⲣ̄ϩⲁϯ ϩⲁⲧⲉⲩϩⲏ ⲥⲉⲛⲉⲱϣ ⲉⲃⲁⲗ ⲉⲩⲧⲱⲃⲁϩ<sup class="footnote">12</sup> ⲛ̄ⲛⲟⲩϩⲓⲣⲏⲛⲏ<sup class="footnote">13</sup> ⲉⲃⲁⲗ ϩⲓⲧⲉⲛ ⲧⲉⲩⲧⲏⲛ ⲥⲉⲛⲉⲧⲉⲛⲛⲁⲩ ⲅⲁⲣ ⲛϩⲉⲛⲃⲁⲓϣⲓⲛⲓ ⲉⲩⲣⲓⲙⲓ ϩⲛⲛⲟⲩϣⲓϣⲓ ⲉⲩⲧⲱⲃⲁϩ ⲛ̄ⲛⲟⲩϩⲓⲣⲏⲛⲏ.</em></li>
						<li><em>ⲛⲉϩⲓⲁⲩⲓ<sup class="footnote">14</sup> ⲅⲁⲣ ⲛ̄ⲛⲉⲓ ⲛⲉⲉⲣϫⲁⲓⲏ<sup class="footnote">15</sup> ⲁ ⲧϩⲁϯ ⲛ̄ⲛⲉⲉⲑⲛⲟⲥ ⲟⲩⲱ ⲁⲩⲱ ⲥⲉⲛⲉϥⲓ ⲛ̄ⲧⲇⲓⲁⲑⲏⲕⲏ ⲉⲧⲕⲏ ⲙⲛ ⲛⲉⲓ. ⲁⲩⲱ ⲛ̄ⲛⲉⲧⲉⲛⲁⲡⲟⲩ ⲉ ⲣⲱⲙⲓ.</em></li>
						<li><em>ⲁ ⲡⲕⲉϩⲓ ⲉⲣϩⲏⲓⲃⲓ ⲁ ⲡⲗⲓⲃⲁⲛⲟⲥ ϫⲓϣⲓⲡⲉ ⲁ ⲁⲥⲧⲁⲣⲱⲛ ⲉⲣϩⲉⲗⲗⲟⲥ ⲧⲅⲁⲗⲓⲗⲉⲁ ⲙⲛ ⲡⲕⲁⲣⲙⲏⲗⲟⲥ ⲛⲉⲟⲩⲱⲛϩ ⲉⲃⲁⲗ.</em></li>
						<li><em>ϯⲛⲟⲩ ϯⲛⲁⲧⲱⲟⲩⲛ ⲡⲉϫⲉ ⲡϭⲥ. ϯⲛⲟⲩ ϯⲛⲉϫⲓⲉⲁⲩ. ϯⲛⲟⲩ ϯⲛⲉϫⲓⲥⲓ.</em></li>
					</ol>
					<p>Notes.</p>
					<ol>
						<li><em>ⲧⲁⲗⲉⲡⲱⲣⲓ</em> <em class="gr">ταλαιπωρεῖν</em>, pris dans le sens actif, <i>rendre malheureux</i>.</li>
						<li><em>ⲧⲁⲕⲁ</em> = <em>ⲧⲁⲕⲟ</em> <i>faire périr, perte</i>.</li>
						<li><em>ⲧ-ϩⲏ</em> <i>la manière</i>.</li>
						<li><em>ϭⲱⲧⲡ</em> <i>vaincre, être vaincu</i>.</li>
						<li><em>ⲟⲩⲁⲓϣ</em> = <em>ⲟⲩⲟⲉⲓϣ</em> Ṣ. <i>temps</i>.</li>
						<li><em>ⲡⲱϣⲥ ⲉⲃⲁⲗ</em> <i>être stupéfait</i>.</li>
						<li><em>ⲛⲉ-ⲥⲉⲟⲩⲁϩ</em> <i>seront réunis</i>. <em>ⲛⲉ</em> = <em>ⲁⲛ</em> du futur. <em>ⲥⲉⲟⲩⲁϩ</em> et plus bas <em>ⲥⲱⲟⲩⲁϩ</em> = <em>ⲥⲱⲟⲩϩ</em> Ṣ. = <em>ⲑⲱⲟⲩϯ</em> B. <i>réunir, être réuni</i>.</li>
						<li><em>ⲛⲁϭ</em> <i>grand</i> = <em>ⲛⲟϭ</em> Ṣ. = <em>ⲛⲟϫ</em> B. mais le B. emploie de préférence <em>ⲛⲓϣϯ</em>.</li>
						<li><em>ⲟⲩⲏϩ</em> qual. de <em>ⲟⲩⲱϩ</em> <i>habiter</i>.</li>
						<li><em>ⲧ-ⲙⲉⲧ-ⲣⲉⲙ-ⲛ̄-ϩⲏⲧ</em> <i>la prudence</i> ou <i>la science</i>.</li>
						<li><em>ⲧ-ⲙⲉⲧ-ⲣⲉⲙ-ⲛⲟⲩⲧⲉ</em> <i>la religion, la piété</i>.</li>
						<li><em>ⲧⲱⲃⲁϩ</em> = <em>ⲧⲱⲃϩ</em> <i>prier, demander</i>.</li>
						<li><em>ⲛ̄ⲛ-ⲟⲩ-ϩⲓⲣⲏⲛⲏ</em> <i>la paix</i>, avec redoublement de <em>ⲛ̄</em> particule du compl. direct. Le même redoublement a lieu plus bas dans <em>ϩⲛⲛ-ⲟⲩ-ϣⲓϣⲓ</em> <i>avec amertume</i>.</li>
						<li><em>ϩⲓⲁⲩⲓ</em> pl. de <em>ϩⲓⲏ</em> <i>voie</i>.</li>
						<li><em>ⲛⲉ-ⲉⲣ-ϫⲁⲓⲏ</em> <i>deviendront désertes</i>.</li>
					</ol>
				</div>
				<div>
					<h5 id="chrestomathie_lettres">Lettres.</h5>
					<h6>Lettre de Paphnuce<sup class="footnote">1</sup>.</h6>
					<p><em>✙ ⲡⲁⲡⲛⲟⲩⲧⲑⲟⲥ ⲡⲉⲧⲥϩⲁⲓ̈ ⲙ̄ⲫⲉⲗⲟⲑⲉⲟⲥ ϫⲉ ϯⲣ̄ϣⲡⲏⲣⲉ ⲙ̄ⲙⲟⲕ ⲉⲧⲃⲉ ⲛⲉⲡⲣⲟⲥⲫⲟⲣⲁ ⲛ̄ⲧⲁⲩⲧⲁⲁⲩ ⲉⲧⲟⲟⲧⲕ ϩⲓⲧⲉⲛ ⲛⲉⲕⲣⲓⲙⲁ ⲛⲉⲧⲙⲟⲟⲩⲧ ⲛⲁⲓ̈ ⲉⲧⲉⲣⲉ ⲡⲛⲟⲩⲧⲉ ⲛⲁⲕⲣⲉⲓⲛⲉ ⲙ̄ⲙⲟⲕ ⲉⲧⲃⲏⲧⲟⲩ. ⲟⲩ ⲙⲟⲛⲟⲛ ϫⲉ ⲉⲧⲃⲉ ⲛⲉⲡⲣⲟⲥⲫⲟⲣⲁ ⲛ̄ⲧⲁⲕⲣ̄ ⲁⲧⲣⲟⲟⲩϣ ⲉⲣⲟⲟⲩ. ⲁⲗⲗⲁ ⲉⲧⲃⲉ ⲧⲁⲕⲉⲙⲛⲧϩⲗⲗⲟ ⲛ̄ⲁⲧϭⲟⲙ ⲛⲧⲁ ⲧⲉⲥϩⲁⲏ ⲑⲃⲉⲓⲟ ⲡⲗⲏⲛ ⲡⲛⲟⲩⲧⲉ ⲡⲉⲧⲛⲁⲕⲣⲓⲛⲉ ⲛⲧⲁⲙⲏⲧⲉ ⲙⲛ ⲧⲙⲏⲧⲉ ⲛⲉⲡⲣⲟⲥⲫⲑⲣⲁ ⲛⲙ̄ⲙⲁⲕ ⲁⲩⲱ ⲛⲉⲥⲕⲏⲩⲉ ⲟⲛ ⲛ̄ⲛ̄ⲣⲱⲙⲉ ⲛ̄ⲧⲟⲕ ⲥⲟⲟⲩϩ ⲉϩⲟⲩⲛ ⲁⲕⲃⲱⲕ ⲁⲕⲕⲁⲁⲩ ⲉⲓⲛⲁⲧⲱⲟⲩⲛ ϩⲁ ⲟⲩⲏⲣ ⲛ̄ⲑⲗⲓⲯⲓⲥ. ⲡⲗⲏⲛ ⲉⲓⲥ ⲡⲛⲟⲩⲧⲉ ⲛⲙ̄ⲙⲁⲕ. ⲡⲁⲣⲁⲕⲁⲗⲉⲓ ⲛ̄ⲛⲟϭ ⲛ̄ⲣⲱⲙⲉ ⲛⲅⲉⲓ ⲉⲣⲏⲥ ⲛⲅⲣⲓ ⲛⲉⲥⲕⲏⲩⲉ ⲛ̄ⲛ̄ⲣⲱⲙⲉ ⲕⲁⲁⲩ ϩⲙ ⲡⲁⲙⲁ ⲛⲅⲃⲱⲕ ⲁⲛ ⲉϩⲏⲧ.</em></p>
					<p><i>Verso.</i></p>
					<p><em>✙ ⲧⲁⲁⲥ<sup class="footnote">2</sup> ⲙ̄ⲫⲉⲗⲟⲑⲉⲟⲥ ⲙⲛ ⲁⲡⲁ ϫⲱⲣⲉ ϩⲓⲧⲙ ⲡⲁⲡⲛⲟⲩⲑⲟⲥ ⲡⲉⲗⲁⲭ⸗ ⲟⲩϫⲁⲓ̈ ϩⲛ ⲧϭⲟⲙ ⲛ̄ⲧⲉⲧⲣⲓⲁⲥ ⲉⲧⲟⲩⲁⲁⲃ ✙.</em></p>
					<p class="footnote">1. Manuscrits coptes du Musée des Antiquités des Pays-Bas à Leyde, par <i>Pleyte et Boeser</i>. Leyde, 1897. (p. 482).</p>
					<p class="footnote">2. <i>A donner à Philothée et à Apa Jôre, de la part de Paphnuce</i>, etc.</p>
					<h6>Lettre d'Azarias<sup class="footnote">1</sup>.</h6>
					<p><em>ⲓ︤ⲥ︥ ⲡⲉⲭ︤ⲥ︥. ✙. ⲁⲛⲟⲕ ⲁⲍⲁⲣⲓⲁⲥ ⲡⲉⲣⲉϥⲣ̄ⲛⲟⲃⲉ ⲉϥⲥϩⲁⲓ ⲉϥϣⲓⲛⲉ ⲉ ⲡⲉϥⲙⲉⲣⲓⲧ ⲛ̄ⲉⲓⲱⲧ ⲙ̄ ⲙⲁⲓⲛⲟⲩⲧⲉ ⲉⲧⲫⲟⲣⲉⲓ ⲙ̄ ⲡⲉⲭ︤ⲥ︥ ϩⲛ ⲟⲩⲙⲉ ϥⲣⲁⲛⲅⲉ. ϯϣⲓⲛⲉ ⲟⲛ ⲉ ⲡⲁⲥⲟⲛ ⲫⲉⲃⲁⲙⲱⲛ ⲙⲛ ⲛⲉⲥⲛⲏⲩ ⲧⲏⲣⲟⲩ ⲉⲧϩⲁϩⲧⲏⲕ ⲟⲩϫⲁⲓ ϩⲙ ⲡϫⲟⲉⲓⲥ ⲡⲁⲙⲉⲣⲓⲧ ⲛ̄ ⲥⲟⲛ. ⲧⲁⲁⲥ ⲙ̄ⲡⲁⲓⲱⲧ ϥⲣⲁⲛⲅⲉ ϩⲓⲧⲛ ⲁⲍⲁⲣⲓⲁⲥ ⲡⲉϥϣⲏⲣⲉ.</em></p>
					<div>
						<h6>Lettre de Sévère.</h6>
						<p>(AZ. xxxiii. p. 41).</p>
						<p><em>✙. ϣⲟⲣⲡ ⲙⲉⲛ ϯϣⲓⲛⲉ ⲉⲣⲟⲕ ⲁⲣⲓ-ⲡ︤ⲛ︦ⲁ︥</em></p>
						<p><em>ⲧⲛⲛⲟⲟⲩ ⲡⲕⲟⲩⲓ̈ ⲛ̄ⲑⲁⲣⲙⲟⲩⲥ ⲛⲁⲛ</em></p>
						<p><em>ⲙⲛ ⲡⲥⲕⲉⲟⲥ ⲛ̄ⲏⲣⲡ ⲉⲡϣⲁ̄ ⲛⲁⲡⲁ ϣⲉ⸗</em></p>
						<p><em>ⲛⲉⲧⲱⲙ ϫⲉ ⲉⲓⲥ ϩⲏⲏⲧⲉ ⲁϥϩⲱⲛ</em></p>
						<p><em>ⲉϩⲟⲩⲛ ⲡⲗⲏⲛ ⲁⲛⲓⲥⲟⲩ ⲛⲅⲉⲓ<sup class="footnote">2</sup> ⲉⲣⲏⲥ</em></p>
						<p><em>ⲛ̄ⲧⲛⲧⲁⲙⲟⲕ ⲉⲡⲉⲓϣⲁϫⲉ ⲛ̄ⲁⲛⲁⲅ-</em></p>
						<p><em>ⲕⲁⲓⲱⲥ ⲗⲟⲓⲡⲟⲛ ⲙ̄ⲡⲣⲁⲙⲉⲗⲉⲓ.</em></p>
						<p><em>ⲟⲩϫⲁⲓ̈ ϩⲙ-ⲡϫⲟⲉⲓⲥ. ⲏ̄ ⲁⲅⲓⲁ ⲧⲣⲓⲁⲥ:</em></p>
						<p><em>ⲥⲟⲩⲏⲣⲟⲥ ϣⲉⲛⲉⲧⲱⲙ</em></p>
						<p><em>ⲡⲉⲓⲉⲗⲁⲭⲓⲥⲧⲟⲥ.</em></p>
					</div>
					<p class="footnote">1. Di alcuni Cocci Copti del Museo egizio di Torino. Note de <i>Francesco Rossi</i>. 1895, et A Z. 1878. p. 12.</p>
					<p class="footnote">2. Le subjonctif remplace l'impératif (252), <i>porte-les et viens au Sud</i>.</p>
				</div>
				<div>
					<h5 id="chrestomathie_inscriptions">Inscriptions.</h5>
					<div>
						<h6>Éclipse de soleil<sup class="footnote">1</sup>.</h6>
						<div>
							<p><em>✙ ϩⲛ ⲥⲟⲩ ⲙⲛⲧⲁϥⲧⲉ ⲙ̄</em></p>
							<p><em>ⲫⲁⲙⲉⲛⲱⲑ ⲧⲏⲥ</em></p>
							<p><em>ⲧⲉⲧⲁⲣⲧⲏⲥ ⲓⲛⲇⲓⲕ</em></p>
							<p><em>ⲁ ⲡⲣⲏ ⲣ̄ⲕⲁⲕⲉ ⲛ̄ ϫⲡ̄</em></p>
							<p><em>ϥⲧⲟ ⲙ̄ ⲡⲉϩⲟⲟⲩ ✙</em></p>
						</div>
						<div>
							<p><em>ⲁⲩⲱ ϩⲛ ⲧⲉⲣⲟⲙⲡⲉ</em></p>
							<p><em>ⲉⲧⲉⲣⲉ ⲡⲉⲧⲣⲟⲥ ⲙ̄</em></p>
							<p><em>ⲡⲁⲗⲟⲩ<sup class="footnote">2</sup> ⲟ ⲛ̄ⲗⲁϣⲁⲛⲉ</em></p>
							<p><em>ⲉ ϫⲏⲙⲉ ⲛ̄ϩⲏⲧⲥ.</em></p>
							<p><em>✙</em></p>
						</div>
					</div>
					<h6>Épitaphe<sup class="footnote">3</sup>.</h6>
					<div>
						<p><em>✙ ⲱ ϫⲉ ⲟⲩ-ⲁϣ ⲙ̀ⲙⲓⲛⲉ ⲡⲉ ⲡⲉⲓⲡⲱ</em></p>
						<p><em>ⲣϫ. ⲱ ϭⲓⲛⲃⲱⲕ ⲉⲡϣⲙⲙⲟ ⲉϥⲟⲩ</em></p>
						<p><em>ⲏⲟⲩ ⲡⲁⲣⲁ ⲛ̀ⲥⲟⲛ ⲧⲏⲣⲟⲩ. ⲱ ϭⲓⲛ</em></p>
						<p><em>ⲡⲗⲉⲁ ⲉⲥⲛⲁϣⲧ ⲉⲛⲉⲓ ⲉⲛⲉⲕⲣⲟ<sup class="footnote">4</sup></em></p>
						<p><em>ⲱ ⲡⲙⲟⲩ ⲡⲣⲁⲛ ⲉⲧⲥⲁϣⲉ ϩⲛ ⲧⲧⲁ</em></p>
						<p><em>ⲡⲣⲟ ⲛ̀ⲟⲩⲟⲛ ⲛⲓⲙ ⲡⲉⲧϣⲱⲱⲧ</em></p>
						<p><em>ⲉⲃⲟⲗ. ⲡⲉⲧⲡⲱⲣϫ ⲉϩⲉⲛⲉⲓⲟⲧⲉ</em></p>
						<p><em>ⲉⲛⲉⲩϣⲏⲣⲉ ⲁⲩⲱ ϩⲉⲛ ϣⲏⲣⲉ ⲉ</em></p>
						<p><em>ⲛⲉⲩⲉⲓⲟⲧⲉ. ⲟⲩⲟⲛ ⲛⲓⲙ ⲉⲧⲟ ⲙ</em></p>
						<p><em>ⲙⲁⲓ̈ⲣⲓⲙⲉ ⲉϫⲉⲛ ⲛⲉⲛⲧⲁⲩⲙⲟⲩ<sup class="footnote">5</sup> ⲛ̀</em></p>
						<p><em>ⲧⲟⲟⲧⲟⲩ. ⲙⲁⲣⲟⲩⲉⲓ ⲉ ⲡⲉⲓⲙⲁ ⲛ̀</em></p>
						<p><em>ⲥⲉϫⲱ ⲛ̀ⲟⲩⲧⲟⲉⲓⲧ ⲉϥⲟⲩⲟⲟⲧⲉ ⲉ</em></p>
						<p><em>ϫⲛ ⲧⲙⲛⲧⲉⲃⲓⲏⲛ ⲛ̄ⲧⲁⲙⲛⲧϣⲏⲣⲉ</em></p>
						<p><em>ϣⲏⲙ. ⲁⲛⲟⲕ ⲓ̈ⲱϩⲁⲛⲛⲏⲥ ⲡⲇⲓⲁⲕⲓ</em></p>
						<p><em>ⲛ̄ⲧⲁⲓⲉⲓ ⲉⲃⲟⲗϩⲓⲧⲟⲟⲧⲥ ⲛ̄ⲧⲁⲙⲁⲁⲩ</em></p>
						<p><em>ⲛ̄ⲭⲏⲣⲁ ⲁⲓⲃⲱⲕ ⲉ ⲕⲱⲥ ⲧⲡⲟⲗⲓⲥ</em></p>
						<p><em>ⲁⲓⲙⲟⲩ ϩⲙ ⲡⲛⲁ<sup class="footnote">1</sup> ⲉⲧⲙⲙⲁⲩ ⲁⲩⲛ̄ⲧ ⲁⲩ</em></p>
						<p><em>ⲕⲁⲁⲧ ϩⲙ ⲡⲉⲓⲧⲁⲫⲟⲥ. ⲁⲣⲓ ⲡⲁⲙⲉⲉⲩⲉ</em></p>
						<p><em>ⲛⲁⲙⲉⲣⲁⲧⲉ ⲧⲉ ⲡⲛⲟⲩⲧⲉ ⲕⲱ ⲛⲁⲓ̈ ⲉⲃⲟⲗ.</em></p>
						<p><em>ⲛ̄ⲧⲁ</em> (<em>ⲓⲙ̄ⲧⲟⲛ</em>) <em>ⲙ̄ⲙⲟⲓ ⲙ̄ⲡⲟⲟⲩ ⲙⲏⲛⲟⲥ</em></p>
						<p><em>ⲫⲁⲫⲓ ⲓⲅ ⲓⲛⲇ/ ⲓⲅ.</em></p>
					</div>
					<p class="footnote">1. Même référence que «Lettre d'Azarias».</p>
					<p class="footnote">2. <em>ⲙ</em> indique ici la filiation: Pierre fils de Palou.</p>
					<p class="footnote">3. Revue Egyptologique, I, 1880, p. 139, et IV, 1885, p. 2. Cf. Hall, Coptic and greek texts… pl. 3, N° 400.</p>
					<p class="footnote">4. <i>O Navigation (dans laquelle il est) difficile d'arriver</i> (<em>ⲉⲛ-ⲉⲓ</em> = <em>ⲛ̀-ⲓ̀</em>) <i>au rivage!</i></p>
					<p class="footnote">5. <em>ⲛⲉⲛⲧ-ⲁⲩ-ⲙⲟⲩ</em> ceux qui sont morts.</p>
					<h6>Stèles du Musée d'Alexandrie.</h6>
					<p>(Salle N° 6).</p>
					<p>N° 280.</p>
					<div>
						<p><em>ⲡⲓⲱⲧ ⲡϣⲏⲣⲉ</em></p>
						<p><em>ⲡⲉⲡ︤ⲛ︦ⲁ︥ ⲉⲧⲟⲩ</em></p>
						<p><em>ⲁⲁⲃ. ⲁⲡⲁ ⲓⲉⲣⲏⲙⲓⲁⲥ</em></p>
						<p><em>ⲁⲡⲁ ⲉⲛⲱⲭ</em></p>
						<p><em>ⲡⲉⲛⲥⲟⲛ ⲕⲗⲟⲩⲥⲁⲛⲉ</em></p>
						<p><em>ⲡⲉⲩϣⲏⲣⲉ ⲁϥⲕⲁⲥⲱⲙⲁ</em></p>
						<p><em>ⲉϩⲣⲁⲓ ⲛⲥⲟⲩϫⲟⲩⲧ ⲏ</em></p>
						<p><em>ⲛⲉⲡⲏⲡ ϩⲛ ⲟⲩⲉⲓⲣⲏ</em></p>
						<p><em>ⲛⲛⲉ ϩⲁⲙⲏⲛ<sup class="footnote">2</sup>.</em></p>
					</div>
					<p class="footnote">1. <i>Sic</i> pour <em>ⲡⲙⲁ</em>.</p>
					<p class="footnote">2. Traduction: <i>Le Père, le Fils, le Saint-Esprit. Apa Jérémie, Apa Énoch, notre frère Klousané, leur enfant, est mort le 28 d'Epip, dans la paix, amen.</i></p>
					<p>N° 295.</p>
					<div>
						<p><em>✙ ⲓⲥ ✙ ⲭⲥ ✙</em></p>
						<p><em>ⲉⲓⲥ ⲑⲉⲟⲥ</em></p>
						<p><em>ⲟⲩ ⲃⲟⲏⲑⲱ</em></p>
						<p><em>ⲛ<sup class="footnote">1</sup> ⲁⲡⲁⲁⲓⲱ</em></p>
						<p><em>ⲛ ⲡⲓⲁⲕⲟⲩ<sup class="footnote">2</sup></em></p>
						<p><em>ⲁϥⲉⲙⲧⲟⲛ</em></p>
						<p><em>ⲙⲟϥ ⲥⲟⲩⲏ<sup class="footnote">3</sup></em></p>
						<p><em>ⲑⲟⲟⲩⲧ ⲁⲣⲓ</em></p>
						<p><em>ⲧⲁⲕⲁⲡⲏ<sup class="footnote">4</sup> ϣ</em></p>
						<p><em>ⲗⲏⲗ ⲉϫⲱϥ</em></p>
						<p><em>ϩⲁⲙⲏⲛ.</em></p>
					</div>
					<p>N° 197.</p>
					<div>
						<p><em>✙ ✙</em></p>
						<p><em>✙ ⲉⲛ ⲏⲣⲏⲛⲏ</em></p>
						<p><em>ⲁⲡⲁⲃⲣϩⲁⲙ</em></p>
						<p><em>ⲁϥⲙⲛⲧⲁⲛ</em></p>
						<p><em>ⲙⲁϥ⸗ ⲛⲥⲟⲩ</em></p>
						<p><em>ⲥⲁⲩ⸗ ⲛⲕⲏ</em></p>
						<p><em>ϩⲕ⸗ ⲉⲣⲉ ⲫ̅</em></p>
						<p><em>ⲉⲣⲟⲩⲛⲉⲓ ⲛⲏ</em></p>
						<p><em>ⲉϥ⸗ ϩⲟⲩ-ⲏⲣ</em></p>
						<p><em>ⲏⲛⲏ⸗ ϩⲁⲙ</em></p>
						<p><em>ⲏⲛ ⲟⲩϫⲉⲓ</em></p>
						<p><em>ϩⲙ ⲡ ⲡϭⲥ</em></p>
					</div>
					<p class="footnote">1. <em>ⲟⲩⲃⲟⲏⲑⲱⲛ</em>, <em>ⲟⲩ</em> est pour <em>ⲟ</em>, <i>le protecteur</i>.</p>
					<p class="footnote">2. <em>ⲡⲓⲁⲕⲟⲩ</em> nom propre qui se retrouve dans d'autres inscriptions.</p>
					<p class="footnote">3. <em>ⲥⲟⲩ-ⲏ</em> <i>le</i> 8. Le trait distinctif des chiffres n'est pas toujours tracé dans les inscriptions.</p>
					<p class="footnote">4. <em>ⲧⲁⲕⲁⲡⲏ</em> = <em>ⲧ-ⲁⲅⲁⲡⲏ</em>, <i>la charité</i>.</p>
					<p>Cette épitaphe est en dialecte memphitique, caractérisé par la présence de <em>ⲁ</em> là ou le ṣaꜥîdique aurait <em>ⲟ</em>.</p>
					<p>A la 3<sup>e</sup> ligne <em>ⲁϥⲙⲛⲧⲁⲛ</em> = Ṣ. <em>ⲁϥⲙⲧⲟⲛ</em>; devant <em>ⲧ</em>, <em>ⲙ</em> affectionne un <em>ⲛ</em> intermédiaire.</p>
					<p>A la 6<sup>e</sup> ligne <em>ⲫ</em> indique évidemment le nom de Dieu, <em>ⲫϯ</em> = <em>ⲫ-ⲛⲟⲩϯ</em>.</p>
					<p>Dans le mot <em>ⲡϭⲥ</em> (<em>ⲡ-ϭⲟⲓⲥ</em>) l'article est tellement uni au nom qu'il est censé ne faire qu'un avec lui; c'est pour cette raison qu'on ajoute un second article.</p>
					<p>Voici la traduction: <i>En paix, Apa Abraham s'est reposé le 6 de kiahk. Que Dieu lui fasse miséricorde; la paix, amen; salut dans le Seigneur.</i></p>
				</div>
			</div>
		</div>
	</body>
</html>